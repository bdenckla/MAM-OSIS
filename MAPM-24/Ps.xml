<?xml version='1.0' encoding='utf-8'?>
<div xmlns="http://www.bibletechnologies.net/2003/OSIS/namespace" type="book" osisID="Ps">
  <chapter osisID="Ps.1" sID="Ps.1" n="א" />
  <verse osisID="Ps.1.1" sID="Ps.1.1" n="א" />אַ֥שְֽׁרֵי הָאִ֗ישׁ אֲשֶׁ֤ר ׀ לֹ֥א הָלַךְ֮ בַּעֲצַ֢ת רְשָׁ֫עִ֥ים וּבְדֶ֣רֶךְ חַ֭טָּאִים לֹ֥א עָמָ֑ד וּבְמוֹשַׁ֥ב לֵ֝צִ֗ים לֹ֣א יָשָֽׁב׃<verse eID="Ps.1.1" />
  <verse osisID="Ps.1.2" sID="Ps.1.2" n="ב" />כִּ֤י אִ֥ם בְּתוֹרַ֥ת יְהֹוָ֗ה חֶ֫פְצ֥וֹ וּֽבְתוֹרָת֥וֹ יֶהְגֶּ֗ה יוֹמָ֥ם וָלָֽיְלָה׃<verse eID="Ps.1.2" />
  <verse osisID="Ps.1.3" sID="Ps.1.3" n="ג" />וְֽהָיָ֗ה כְּעֵץ֮ שָׁת֢וּל עַֽל־פַּלְגֵ֫י<seg type="x-implicit-maqaf">־</seg>מָ֥יִם אֲשֶׁ֤ר פִּרְי֨וֹ ׀ יִתֵּ֬ן בְּעִתּ֗וֹ וְעָלֵ֥הוּ לֹֽא־יִבּ֑וֹל וְכֹ֖ל אֲשֶׁר־יַעֲשֶׂ֣ה יַצְלִֽיחַ׃<verse eID="Ps.1.3" />
  <verse osisID="Ps.1.4" sID="Ps.1.4" n="ד" />לֹא־כֵ֥ן הָרְשָׁעִ֑ים כִּ֥י אִם־כַּ֝מֹּ֗ץ אֲֽשֶׁר־תִּדְּפֶ֥נּוּ רֽוּחַ׃<verse eID="Ps.1.4" />
  <verse osisID="Ps.1.5" sID="Ps.1.5" n="ה" />עַל־כֵּ֤ן ׀ לֹא־יָקֻ֣מוּ רְ֭שָׁעִים בַּמִּשְׁפָּ֑ט וְ֝חַטָּאִ֗ים בַּעֲדַ֥ת צַדִּיקִֽים׃<verse eID="Ps.1.5" />
  <verse osisID="Ps.1.6" sID="Ps.1.6" n="ו" />כִּֽי־יוֹדֵ֣עַ יְ֭הֹוָה דֶּ֣רֶךְ צַדִּיקִ֑ים וְדֶ֖רֶךְ רְשָׁעִ֣ים תֹּאבֵֽד׃<verse eID="Ps.1.6" />
  <chapter eID="Ps.1" />
  <lb />
  <lb />
  <chapter osisID="Ps.2" sID="Ps.2" n="ב" />
  <verse osisID="Ps.2.1" sID="Ps.2.1" n="א" />לָ֭מָּה רָגְשׁ֣וּ גוֹיִ֑ם וּ֝לְאֻמִּ֗ים יֶהְגּוּ־רִֽיק׃<verse eID="Ps.2.1" />
  <verse osisID="Ps.2.2" sID="Ps.2.2" n="ב" />יִ֥תְיַצְּב֨וּ ׀ מַלְכֵי־אֶ֗רֶץ וְרוֹזְנִ֥ים נֽוֹסְדוּ־יָ֑חַד עַל־יְ֝הֹוָ֗ה וְעַל־מְשִׁיחֽוֹ׃<verse eID="Ps.2.2" />
  <verse osisID="Ps.2.3" sID="Ps.2.3" n="ג" />נְֽ֭נַתְּקָה אֶת־מֽוֹסְרוֹתֵ֑ימוֹ וְנַשְׁלִ֖יכָה מִמֶּ֣נּוּ עֲבֹתֵֽימוֹ׃<verse eID="Ps.2.3" />
  <verse osisID="Ps.2.4" sID="Ps.2.4" n="ד" />יוֹשֵׁ֣ב בַּשָּׁמַ֣יִם יִשְׂחָ֑ק אֲ֝דֹנָ֗י יִלְעַג־לָֽמוֹ׃<verse eID="Ps.2.4" />
  <verse osisID="Ps.2.5" sID="Ps.2.5" n="ה" />אָ֤ז יְדַבֵּ֣ר אֵלֵ֣ימוֹ בְאַפּ֑וֹ וּֽבַחֲרוֹנ֥וֹ יְבַהֲלֵֽמוֹ׃<verse eID="Ps.2.5" />
  <verse osisID="Ps.2.6" sID="Ps.2.6" n="ו" />וַ֭אֲנִי נָסַ֣כְתִּי מַלְכִּ֑י עַל־צִ֝יּ֗וֹן הַר־קׇדְשִֽׁי׃<verse eID="Ps.2.6" />
  <verse osisID="Ps.2.7" sID="Ps.2.7" n="ז" />אֲסַפְּרָ֗ה אֶֽ֫ל<seg type="x-implicit-maqaf">־</seg>חֹ֥ק יְֽהֹוָ֗ה אָמַ֘ר אֵלַ֥י בְּנִ֥י אַ֑תָּה אֲ֝נִ֗י הַיּ֥וֹם יְלִדְתִּֽיךָ׃<verse eID="Ps.2.7" />
  <verse osisID="Ps.2.8" sID="Ps.2.8" n="ח" />שְׁאַ֤ל מִמֶּ֗נִּי וְאֶתְּנָ֣ה ג֭וֹיִם נַחֲלָתֶ֑ךָ וַ֝אֲחֻזָּתְךָ֗ אַפְסֵי־אָֽרֶץ׃<verse eID="Ps.2.8" />
  <verse osisID="Ps.2.9" sID="Ps.2.9" n="ט" />תְּ֭רֹעֵם בְּשֵׁ֣בֶט בַּרְזֶ֑ל כִּכְלִ֖י יוֹצֵ֣ר תְּנַפְּצֵֽם׃<verse eID="Ps.2.9" />
  <verse osisID="Ps.2.10" sID="Ps.2.10" n="י" />וְ֭עַתָּה מְלָכִ֣ים הַשְׂכִּ֑ילוּ הִ֝וָּסְר֗וּ שֹׁ֣פְטֵי אָֽרֶץ׃<verse eID="Ps.2.10" />
  <verse osisID="Ps.2.11" sID="Ps.2.11" n="יא" />עִבְד֣וּ אֶת־יְהֹוָ֣ה בְּיִרְאָ֑ה וְ֝גִ֗ילוּ בִּרְעָדָֽה׃<verse eID="Ps.2.11" />
  <verse osisID="Ps.2.12" sID="Ps.2.12" n="יב" />נַשְּׁקוּ־בַ֡ר פֶּן־יֶאֱנַ֤ף ׀ וְתֹ֬אבְדוּ דֶ֗רֶךְ כִּֽי־יִבְעַ֣ר כִּמְעַ֣ט אַפּ֑וֹ אַ֝שְׁרֵ֗י כׇּל־ח֥וֹסֵי בֽוֹ׃<verse eID="Ps.2.12" />
  <chapter eID="Ps.2" />
  <lb />
  <lb />
  <chapter osisID="Ps.3" sID="Ps.3" n="ג" />
  <verse osisID="Ps.3.1" sID="Ps.3.1" n="א" />מִזְמ֥וֹר לְדָוִ֑ד בְּ֝בׇרְח֗וֹ מִפְּנֵ֤י ׀ אַבְשָׁל֬וֹם בְּנֽוֹ׃<verse eID="Ps.3.1" />
  <verse osisID="Ps.3.2" sID="Ps.3.2" n="ב" />יְ֭הֹוָה מָה־רַבּ֣וּ צָרָ֑י רַ֝בִּ֗ים קָמִ֥ים עָלָֽי׃<verse eID="Ps.3.2" />
  <verse osisID="Ps.3.3" sID="Ps.3.3" n="ג" />רַבִּים֮ אֹמְרִ֢ים לְנַ֫פְשִׁ֥י אֵ֤ין יְֽשׁוּעָ֓תָה לּ֬וֹ בֵאלֹהִ֬ים סֶֽלָה׃<verse eID="Ps.3.3" />
  <verse osisID="Ps.3.4" sID="Ps.3.4" n="ד" />וְאַתָּ֣ה יְ֭הֹוָה מָגֵ֣ן בַּעֲדִ֑י כְּ֝בוֹדִ֗י וּמֵרִ֥ים רֹאשִֽׁי׃<verse eID="Ps.3.4" />
  <verse osisID="Ps.3.5" sID="Ps.3.5" n="ה" />ק֭וֹלִי אֶל־יְהֹוָ֣ה אֶקְרָ֑א וַיַּעֲנֵ֨נִי מֵהַ֖ר קׇדְשׁ֣וֹ סֶֽלָה׃<verse eID="Ps.3.5" />
  <verse osisID="Ps.3.6" sID="Ps.3.6" n="ו" />אֲנִ֥י שָׁכַ֗בְתִּי וָאִ֫ישָׁ֥נָה הֱקִיצ֑וֹתִי כִּ֖י יְהֹוָ֣ה יִסְמְכֵֽנִי׃<verse eID="Ps.3.6" />
  <verse osisID="Ps.3.7" sID="Ps.3.7" n="ז" />לֹֽא־אִ֭ירָא מֵרִבְב֥וֹת עָ֑ם אֲשֶׁ֥ר סָ֝בִ֗יב שָׁ֣תוּ עָלָֽי׃<verse eID="Ps.3.7" />
  <verse osisID="Ps.3.8" sID="Ps.3.8" n="ח" />ק֘וּמָ֤ה יְהֹוָ֨ה ׀ הוֹשִׁ֘יעֵ֤נִי אֱלֹהַ֗י כִּֽי־הִכִּ֣יתָ אֶת־כׇּל־אֹיְבַ֣י לֶ֑חִי שִׁנֵּ֖י רְשָׁעִ֣ים שִׁבַּֽרְתָּ׃<verse eID="Ps.3.8" />
  <verse osisID="Ps.3.9" sID="Ps.3.9" n="ט" />לַֽיהֹוָ֥ה הַיְשׁוּעָ֑ה עַֽל־עַמְּךָ֖ בִרְכָתֶ֣ךָ סֶּֽלָה׃<verse eID="Ps.3.9" />
  <chapter eID="Ps.3" />
  <lb />
  <lb />
  <chapter osisID="Ps.4" sID="Ps.4" n="ד" />
  <verse osisID="Ps.4.1" sID="Ps.4.1" n="א" />לַמְנַצֵּ֥חַ בִּנְגִינ֗וֹת מִזְמ֥וֹר לְדָוִֽד׃<verse eID="Ps.4.1" />
  <verse osisID="Ps.4.2" sID="Ps.4.2" n="ב" />בְּקׇרְאִ֡י עֲנֵ֤נִי ׀ אֱלֹ֘הֵ֤י צִדְקִ֗י בַּ֭צָּר הִרְחַ֣בְתָּ לִּ֑י חׇ֝נֵּ֗נִי וּשְׁמַ֥ע תְּפִלָּתִֽי׃<verse eID="Ps.4.2" />
  <verse osisID="Ps.4.3" sID="Ps.4.3" n="ג" />בְּנֵ֥י אִ֡ישׁ עַד־מֶ֬ה כְבוֹדִ֣י לִ֭כְלִמָּה תֶּאֱהָב֣וּן רִ֑יק תְּבַקְשׁ֖וּ כָזָ֣ב סֶֽלָה׃<verse eID="Ps.4.3" />
  <verse osisID="Ps.4.4" sID="Ps.4.4" n="ד" />וּדְע֗וּ כִּֽי־הִפְלָ֣ה יְ֭הֹוָה חָסִ֣יד ל֑וֹ יְהֹוָ֥ה יִ֝שְׁמַ֗ע בְּקׇרְאִ֥י אֵלָֽיו׃<verse eID="Ps.4.4" />
  <verse osisID="Ps.4.5" sID="Ps.4.5" n="ה" />רִגְז֗וּ וְֽאַל־תֶּ֫חֱטָ֥אוּ אִמְר֣וּ בִ֭לְבַבְכֶם עַֽל־מִשְׁכַּבְכֶ֗ם וְדֹ֣מּוּ סֶֽלָה׃<verse eID="Ps.4.5" />
  <verse osisID="Ps.4.6" sID="Ps.4.6" n="ו" />זִבְח֥וּ זִבְחֵי־צֶ֑דֶק וּ֝בִטְח֗וּ אֶל־יְהֹוָֽה׃<verse eID="Ps.4.6" />
  <verse osisID="Ps.4.7" sID="Ps.4.7" n="ז" />רַבִּ֥ים אֹמְרִים֮ מִֽי־יַרְאֵ֢נ֫וּ ט֥וֹב נְֽסָה־עָ֭לֵינוּ א֨וֹר פָּנֶ֬יךָ יְהֹוָֽה׃<verse eID="Ps.4.7" />
  <verse osisID="Ps.4.8" sID="Ps.4.8" n="ח" />נָתַ֣תָּה שִׂמְחָ֣ה בְלִבִּ֑י מֵעֵ֬ת דְּגָנָ֖ם וְתִירוֹשָׁ֣ם רָֽבּוּ׃<verse eID="Ps.4.8" />
  <verse osisID="Ps.4.9" sID="Ps.4.9" n="ט" />בְּשָׁל֣וֹם יַחְדָּו֮ אֶשְׁכְּבָ֢ה וְאִ֫ישָׁ֥ן כִּֽי־אַתָּ֣ה יְהֹוָ֣ה לְבָדָ֑ד לָ֝בֶ֗טַח תּֽוֹשִׁיבֵֽנִי׃<verse eID="Ps.4.9" />
  <chapter eID="Ps.4" />
  <lb />
  <lb />
  <chapter osisID="Ps.5" sID="Ps.5" n="ה" />
  <verse osisID="Ps.5.1" sID="Ps.5.1" n="א" />לַמְנַצֵּ֥חַ אֶֽל־הַנְּחִיל֗וֹת מִזְמ֥וֹר לְדָוִֽד׃<verse eID="Ps.5.1" />
  <verse osisID="Ps.5.2" sID="Ps.5.2" n="ב" />אֲמָרַ֖י הַאֲזִ֥ינָה <seg type="x-paseq">׀</seg>יְהֹוָ֗ה בִּ֣ינָה הֲגִיגִֽי׃<verse eID="Ps.5.2" />
  <verse osisID="Ps.5.3" sID="Ps.5.3" n="ג" />הַקְשִׁ֤יבָה ׀ לְק֬וֹל שַׁוְעִ֗י מַלְכִּ֥י וֵאלֹהָ֑י כִּֽי־אֵ֝לֶ֗יךָ אֶתְפַּלָּֽל׃<verse eID="Ps.5.3" />
  <verse osisID="Ps.5.4" sID="Ps.5.4" n="ד" />יְֽהֹוָ֗ה בֹּ֭קֶר תִּשְׁמַ֣ע קוֹלִ֑י בֹּ֥קֶר אֶעֱרׇךְ־לְ֝ךָ֗ וַאֲצַפֶּֽה׃<verse eID="Ps.5.4" />
  <verse osisID="Ps.5.5" sID="Ps.5.5" n="ה" />כִּ֤י ׀ לֹ֤א אֵֽל־חָפֵ֘ץ רֶ֥שַׁע <seg type="x-paseq">׀</seg>אָ֑תָּה לֹ֖א יְגֻרְךָ֣ רָֽע׃<verse eID="Ps.5.5" />
  <verse osisID="Ps.5.6" sID="Ps.5.6" n="ו" />לֹֽא־יִתְיַצְּב֣וּ ה֭וֹלְלִים לְנֶ֣גֶד עֵינֶ֑יךָ שָׂ֝נֵ֗אתָ כׇּל־פֹּ֥עֲלֵי אָֽוֶן׃<verse eID="Ps.5.6" />
  <verse osisID="Ps.5.7" sID="Ps.5.7" n="ז" />תְּאַבֵּד֮ דֹּבְרֵ֢י כָ֫זָ֥ב אִישׁ־דָּמִ֥ים וּמִרְמָ֗ה יְתָ֘עֵ֥ב <seg type="x-paseq">׀</seg>יְהֹוָֽה׃<verse eID="Ps.5.7" />
  <verse osisID="Ps.5.8" sID="Ps.5.8" n="ח" />וַאֲנִ֗י בְּרֹ֣ב חַ֭סְדְּךָ אָב֣וֹא בֵיתֶ֑ךָ אֶשְׁתַּחֲוֶ֥ה אֶל־הֵֽיכַל־קׇ֝דְשְׁךָ֗ בְּיִרְאָתֶֽךָ׃<verse eID="Ps.5.8" />
  <verse osisID="Ps.5.9" sID="Ps.5.9" n="ט" />יְהֹוָ֤ה ׀ נְחֵ֬נִי בְצִדְקָתֶ֗ךָ לְמַ֥עַן שׁוֹרְרָ֑י <seg type="x-ketiv">הושר</seg> הַיְשַׁ֖ר לְפָנַ֣י דַּרְכֶּֽךָ׃<verse eID="Ps.5.9" />
  <verse osisID="Ps.5.10" sID="Ps.5.10" n="י" />כִּ֤י אֵ֪ין בְּפִ֡יהוּ נְכוֹנָה֮ קִרְבָּ֢ם הַ֫וּ֥וֹת קֶֽבֶר־פָּת֥וּחַ גְּרֹנָ֑ם לְ֝שׁוֹנָ֗ם יַחֲלִיקֽוּן׃<verse eID="Ps.5.10" />
  <verse osisID="Ps.5.11" sID="Ps.5.11" n="יא" />הַ֥אֲשִׁימֵ֨ם ׀ אֱֽלֹהִ֗ים יִפְּלוּ֮ מִֽמֹּעֲצ֢וֹתֵ֫יהֶ֥ם בְּרֹ֣ב פִּ֭שְׁעֵיהֶם הַדִּיחֵ֑מוֹ כִּי־מָ֥רוּ בָֽךְ׃<verse eID="Ps.5.11" />
  <verse osisID="Ps.5.12" sID="Ps.5.12" n="יב" />וְיִשְׂמְח֨וּ כׇל־ח֪וֹסֵי בָ֡ךְ לְעוֹלָ֣ם יְ֭רַנֵּנוּ וְתָסֵ֣ךְ עָלֵ֑ימוֹ וְֽיַעְלְצ֥וּ בְ֝ךָ֗ אֹהֲבֵ֥י שְׁמֶֽךָ׃<verse eID="Ps.5.12" />
  <verse osisID="Ps.5.13" sID="Ps.5.13" n="יג" />כִּֽי־אַתָּה֮ תְּבָרֵ֢ךְ צַ֫דִּ֥יק יְהֹוָ֑ה כַּ֝צִּנָּ֗ה רָצ֥וֹן תַּעְטְרֶֽנּוּ׃<verse eID="Ps.5.13" />
  <chapter eID="Ps.5" />
  <lb />
  <lb />
  <chapter osisID="Ps.6" sID="Ps.6" n="ו" />
  <verse osisID="Ps.6.1" sID="Ps.6.1" n="א" />לַמְנַצֵּ֣חַ בִּ֭נְגִינוֹת עַֽל־הַשְּׁמִינִ֗ית מִזְמ֥וֹר לְדָוִֽד׃<verse eID="Ps.6.1" />
  <verse osisID="Ps.6.2" sID="Ps.6.2" n="ב" />יְֽהֹוָ֗ה אַל־בְּאַפְּךָ֥ תוֹכִיחֵ֑נִי וְֽאַל־בַּחֲמָתְךָ֥ תְיַסְּרֵֽנִי׃<verse eID="Ps.6.2" />
  <verse osisID="Ps.6.3" sID="Ps.6.3" n="ג" />חׇנֵּ֥נִי יְהֹוָה֮ כִּ֤י אֻמְלַ֫ל<seg type="x-implicit-maqaf">־</seg>אָ֥נִי רְפָאֵ֥נִי יְהֹוָ֑ה כִּ֖י נִבְהֲל֣וּ עֲצָמָֽי׃<verse eID="Ps.6.3" />
  <verse osisID="Ps.6.4" sID="Ps.6.4" n="ד" />וְ֭נַפְשִׁי נִבְהֲלָ֣ה מְאֹ֑ד <seg type="x-ketiv">ואת</seg> וְאַתָּ֥ה יְ֝הֹוָ֗ה עַד־מָתָֽי׃<verse eID="Ps.6.4" />
  <verse osisID="Ps.6.5" sID="Ps.6.5" n="ה" />שׁוּבָ֣ה יְ֭הֹוָה חַלְּצָ֣ה נַפְשִׁ֑י ה֝וֹשִׁיעֵ֗נִי לְמַ֣עַן חַסְדֶּֽךָ׃<verse eID="Ps.6.5" />
  <verse osisID="Ps.6.6" sID="Ps.6.6" n="ו" />כִּ֤י אֵ֣ין בַּמָּ֣וֶת זִכְרֶ֑ךָ בִּ֝שְׁא֗וֹל מִ֣י יֽוֹדֶה־לָּֽךְ׃<verse eID="Ps.6.6" />
  <verse osisID="Ps.6.7" sID="Ps.6.7" n="ז" />יָגַ֤עְתִּי ׀ בְּֽאַנְחָתִ֗י אַשְׂחֶ֣ה בְכׇל־לַ֭יְלָה מִטָּתִ֑י בְּ֝דִמְעָתִ֗י עַרְשִׂ֥י אַמְסֶֽה׃<verse eID="Ps.6.7" />
  <verse osisID="Ps.6.8" sID="Ps.6.8" n="ח" />עָשְׁשָׁ֣ה מִכַּ֣עַס עֵינִ֑י עָ֝תְקָ֗ה בְּכׇל־צוֹרְרָֽי׃<verse eID="Ps.6.8" />
  <verse osisID="Ps.6.9" sID="Ps.6.9" n="ט" />ס֣וּרוּ מִ֭מֶּנִּי כׇּל־פֹּ֣עֲלֵי אָ֑וֶן כִּֽי־שָׁמַ֥ע יְ֝הֹוָ֗ה ק֣וֹל בִּכְיִֽי׃<verse eID="Ps.6.9" />
  <verse osisID="Ps.6.10" sID="Ps.6.10" n="י" />שָׁמַ֣ע יְ֭הֹוָה תְּחִנָּתִ֑י יְ֝הֹוָ֗ה תְּֽפִלָּתִ֥י יִקָּֽח׃<verse eID="Ps.6.10" />
  <verse osisID="Ps.6.11" sID="Ps.6.11" n="יא" />יֵבֹ֤שׁוּ ׀ וְיִבָּהֲל֣וּ מְ֭אֹד כׇּל־אֹיְבָ֑י יָ֝שֻׁ֗בוּ יֵבֹ֥שׁוּ רָֽגַע׃<verse eID="Ps.6.11" />
  <chapter eID="Ps.6" />
  <lb />
  <lb />
  <chapter osisID="Ps.7" sID="Ps.7" n="ז" />
  <verse osisID="Ps.7.1" sID="Ps.7.1" n="א" />שִׁגָּי֗וֹן לְדָ֫וִ֥ד אֲשֶׁר־שָׁ֥ר לַֽיהֹוָ֑ה עַל־דִּבְרֵי־כ֝֗וּשׁ בֶּן־יְמִינִֽי׃<verse eID="Ps.7.1" />
  <verse osisID="Ps.7.2" sID="Ps.7.2" n="ב" />יְהֹוָ֣ה אֱ֭לֹהַי בְּךָ֣ חָסִ֑יתִי הוֹשִׁיעֵ֥נִי מִכׇּל־רֹ֝דְפַ֗י וְהַצִּילֵֽנִי׃<verse eID="Ps.7.2" />
  <verse osisID="Ps.7.3" sID="Ps.7.3" n="ג" />פֶּן־יִטְרֹ֣ף כְּאַרְיֵ֣ה נַפְשִׁ֑י פֹּ֝רֵ֗ק וְאֵ֣ין מַצִּֽיל׃<verse eID="Ps.7.3" />
  <verse osisID="Ps.7.4" sID="Ps.7.4" n="ד" />יְהֹוָ֣ה אֱ֭לֹהַי אִם־עָשִׂ֣יתִי זֹ֑את אִֽם־יֶשׁ־עָ֥וֶל בְּכַפָּֽי׃<verse eID="Ps.7.4" />
  <verse osisID="Ps.7.5" sID="Ps.7.5" n="ה" />אִם־גָּ֭מַלְתִּי שֽׁוֹלְמִ֥י רָ֑ע וָאֲחַלְּצָ֖ה צֽוֹרְרִ֣י רֵיקָֽם׃<verse eID="Ps.7.5" />
  <verse osisID="Ps.7.6" sID="Ps.7.6" n="ו" />יִ֥רַדֹּֽף־אוֹיֵ֨ב ׀ נַפְשִׁ֡י וְיַשֵּׂ֗ג וְיִרְמֹ֣ס לָאָ֣רֶץ חַיָּ֑י וּכְבוֹדִ֓י ׀ לֶעָפָ֖ר יַשְׁכֵּ֣ן סֶֽלָה׃<verse eID="Ps.7.6" />
  <verse osisID="Ps.7.7" sID="Ps.7.7" n="ז" />ק֘וּמָ֤ה יְהֹוָ֨ה ׀ בְּאַפֶּ֗ךָ הִ֭נָּשֵׂא בְּעַבְר֣וֹת צוֹרְרָ֑י וְע֥וּרָה אֵ֝לַ֗י מִשְׁפָּ֥ט צִוִּֽיתָ׃<verse eID="Ps.7.7" />
  <verse osisID="Ps.7.8" sID="Ps.7.8" n="ח" />וַעֲדַ֣ת לְ֭אֻמִּים תְּסֽוֹבְבֶ֑ךָּ וְ֝עָלֶ֗יהָ לַמָּר֥וֹם שֽׁוּבָה׃<verse eID="Ps.7.8" />
  <verse osisID="Ps.7.9" sID="Ps.7.9" n="ט" />יְהֹוָה֮ יָדִ֢ין עַ֫מִּ֥ים שׇׁפְטֵ֥נִי יְהֹוָ֑ה כְּצִדְקִ֖י וּכְתֻמִּ֣י עָלָֽי׃<verse eID="Ps.7.9" />
  <verse osisID="Ps.7.10" sID="Ps.7.10" n="י" />יִגְמׇר־נָ֬א רַ֨ע ׀ רְשָׁעִים֮ וּתְכוֹנֵ֢ן צַ֫דִּ֥יק וּבֹחֵ֣ן לִ֭בּוֹת וּכְלָי֗וֹת אֱלֹהִ֥ים צַדִּֽיק׃<verse eID="Ps.7.10" />
  <verse osisID="Ps.7.11" sID="Ps.7.11" n="יא" />מָגִנִּ֥י עַל־אֱלֹהִ֑ים מ֝וֹשִׁ֗יעַ יִשְׁרֵי־לֵֽב׃<verse eID="Ps.7.11" />
  <verse osisID="Ps.7.12" sID="Ps.7.12" n="יב" />אֱ֭לֹהִים שׁוֹפֵ֣ט צַדִּ֑יק וְ֝אֵ֗ל זֹעֵ֥ם בְּכׇל־יֽוֹם׃<verse eID="Ps.7.12" />
  <verse osisID="Ps.7.13" sID="Ps.7.13" n="יג" />אִם־לֹ֣א יָ֭שׁוּב חַרְבּ֣וֹ יִלְט֑וֹשׁ קַשְׁתּ֥וֹ דָ֝רַ֗ךְ וַֽיְכוֹנְנֶֽהָ׃<verse eID="Ps.7.13" />
  <verse osisID="Ps.7.14" sID="Ps.7.14" n="יד" />וְ֭לוֹ הֵכִ֣ין כְּלֵי־מָ֑וֶת חִ֝צָּ֗יו לְֽדֹלְקִ֥ים יִפְעָֽל׃<verse eID="Ps.7.14" />
  <verse osisID="Ps.7.15" sID="Ps.7.15" n="טו" />הִנֵּ֥ה יְחַבֶּל־אָ֑וֶן וְהָרָ֥ה עָ֝מָ֗ל וְיָ֣לַד שָֽׁקֶר׃<verse eID="Ps.7.15" />
  <verse osisID="Ps.7.16" sID="Ps.7.16" n="טז" />בּ֣וֹר כָּ֭רָה וַֽיַּחְפְּרֵ֑הוּ וַ֝יִּפֹּ֗ל בְּשַׁ֣חַת יִפְעָֽל׃<verse eID="Ps.7.16" />
  <verse osisID="Ps.7.17" sID="Ps.7.17" n="יז" />יָשׁ֣וּב עֲמָל֣וֹ בְרֹאשׁ֑וֹ וְעַ֥ל קׇ֝דְקֳד֗וֹ חֲמָס֥וֹ יֵרֵֽד׃<verse eID="Ps.7.17" />
  <verse osisID="Ps.7.18" sID="Ps.7.18" n="יח" />אוֹדֶ֣ה יְהֹוָ֣ה כְּצִדְק֑וֹ וַ֝אֲזַמְּרָ֗ה שֵֽׁם־יְהֹוָ֥ה עֶלְיֽוֹן׃<verse eID="Ps.7.18" />
  <chapter eID="Ps.7" />
  <lb />
  <lb />
  <chapter osisID="Ps.8" sID="Ps.8" n="ח" />
  <verse osisID="Ps.8.1" sID="Ps.8.1" n="א" />לַמְנַצֵּ֥חַ עַֽל־הַגִּתִּ֗ית מִזְמ֥וֹר לְדָוִֽד׃<verse eID="Ps.8.1" />
  <verse osisID="Ps.8.2" sID="Ps.8.2" n="ב" />יְהֹוָ֤ה אֲדֹנֵ֗ינוּ מָֽה־אַדִּ֣יר שִׁ֭מְךָ בְּכׇל־הָאָ֑רֶץ אֲשֶׁ֥ר תְּנָ֥ה ה֝וֹדְךָ֗ עַל־הַשָּׁמָֽיִם׃<verse eID="Ps.8.2" />
  <verse osisID="Ps.8.3" sID="Ps.8.3" n="ג" />מִפִּ֤י עוֹלְלִ֨ים ׀ וְֽיֹנְקִים֮ יִסַּ֢דְתָּ֫ עֹ֥ז לְמַ֥עַן צוֹרְרֶ֑יךָ לְהַשְׁבִּ֥ית א֝וֹיֵ֗ב וּמִתְנַקֵּֽם׃<verse eID="Ps.8.3" />
  <verse osisID="Ps.8.4" sID="Ps.8.4" n="ד" />כִּֽי־אֶרְאֶ֣ה שָׁ֭מֶיךָ מַעֲשֵׂ֣ה אֶצְבְּעֹתֶ֑יךָ יָרֵ֥חַ וְ֝כוֹכָבִ֗ים אֲשֶׁ֣ר כּוֹנָֽנְתָּה׃<verse eID="Ps.8.4" />
  <verse osisID="Ps.8.5" sID="Ps.8.5" n="ה" />מָה־אֱנ֥וֹשׁ כִּֽי־תִזְכְּרֶ֑נּוּ וּבֶן־אָ֝דָ֗ם כִּ֣י תִפְקְדֶֽנּוּ׃<verse eID="Ps.8.5" />
  <verse osisID="Ps.8.6" sID="Ps.8.6" n="ו" />וַתְּחַסְּרֵ֣הוּ מְּ֭עַט מֵאֱלֹהִ֑ים וְכָב֖וֹד וְהָדָ֣ר תְּעַטְּרֵֽהוּ׃<verse eID="Ps.8.6" />
  <verse osisID="Ps.8.7" sID="Ps.8.7" n="ז" />תַּ֭מְשִׁילֵהוּ בְּמַעֲשֵׂ֣י יָדֶ֑יךָ כֹּ֝֗ל שַׁ֣תָּה תַֽחַת־רַגְלָֽיו׃<verse eID="Ps.8.7" />
  <verse osisID="Ps.8.8" sID="Ps.8.8" n="ח" />צֹנֶ֣ה וַאֲלָפִ֣ים כֻּלָּ֑ם וְ֝גַ֗ם בַּהֲמ֥וֹת שָׂדָֽי׃<verse eID="Ps.8.8" />
  <verse osisID="Ps.8.9" sID="Ps.8.9" n="ט" />צִפּ֣וֹר שָׁ֭מַיִם וּדְגֵ֣י הַיָּ֑ם עֹ֝בֵ֗ר אׇרְח֥וֹת יַמִּֽים׃<verse eID="Ps.8.9" />
  <verse osisID="Ps.8.10" sID="Ps.8.10" n="י" />יְהֹוָ֥ה אֲדֹנֵ֑ינוּ מָה־אַדִּ֥יר שִׁ֝מְךָ֗ בְּכׇל־הָאָֽרֶץ׃<verse eID="Ps.8.10" />
  <chapter eID="Ps.8" />
  <lb />
  <lb />
  <chapter osisID="Ps.9" sID="Ps.9" n="ט" />
  <verse osisID="Ps.9.1" sID="Ps.9.1" n="א" />לַ֭מְנַצֵּחַ עַל־מ֥וּת לַבֵּ֗ן מִזְמ֥וֹר לְדָוִֽד׃<verse eID="Ps.9.1" />
  <verse osisID="Ps.9.2" sID="Ps.9.2" n="ב" />אוֹדֶ֣ה יְ֭הֹוָה בְּכׇל־לִבִּ֑י אֲ֝סַפְּרָ֗ה כׇּל־נִפְלְאוֹתֶֽיךָ׃<verse eID="Ps.9.2" />
  <verse osisID="Ps.9.3" sID="Ps.9.3" n="ג" />אֶשְׂמְחָ֣ה וְאֶעֶלְצָ֣ה בָ֑ךְ אֲזַמְּרָ֖ה שִׁמְךָ֣ עֶלְיֽוֹן׃<verse eID="Ps.9.3" />
  <verse osisID="Ps.9.4" sID="Ps.9.4" n="ד" />בְּשׁוּב־אוֹיְבַ֥י אָח֑וֹר יִכָּשְׁל֥וּ וְ֝יֹאבְד֗וּ מִפָּנֶֽיךָ׃<verse eID="Ps.9.4" />
  <verse osisID="Ps.9.5" sID="Ps.9.5" n="ה" />כִּֽי־עָ֭שִׂיתָ מִשְׁפָּטִ֣י וְדִינִ֑י יָשַׁ֥בְתָּ לְ֝כִסֵּ֗א שׁוֹפֵ֥ט צֶֽדֶק׃<verse eID="Ps.9.5" />
  <verse osisID="Ps.9.6" sID="Ps.9.6" n="ו" />גָּעַ֣רְתָּ ג֭וֹיִם אִבַּ֣דְתָּ רָשָׁ֑ע שְׁמָ֥ם מָ֝חִ֗יתָ לְעוֹלָ֥ם וָעֶֽד׃<verse eID="Ps.9.6" />
  <verse osisID="Ps.9.7" sID="Ps.9.7" n="ז" />הָֽאוֹיֵ֨ב ׀ תַּ֥מּוּ חֳרָב֗וֹת לָ֫נֶ֥צַח וְעָרִ֥ים נָתַ֑שְׁתָּ אָבַ֖ד זִכְרָ֣ם הֵֽמָּה׃<verse eID="Ps.9.7" />
  <verse osisID="Ps.9.8" sID="Ps.9.8" n="ח" />וַֽ֭יהֹוָה לְעוֹלָ֣ם יֵשֵׁ֑ב כּוֹנֵ֖ן לַמִּשְׁפָּ֣ט כִּסְאֽוֹ׃<verse eID="Ps.9.8" />
  <verse osisID="Ps.9.9" sID="Ps.9.9" n="ט" />וְה֗וּא יִשְׁפֹּֽט־תֵּבֵ֥ל בְּצֶ֑דֶק יָדִ֥ין לְ֝אֻמִּ֗ים בְּמֵישָׁרִֽים׃<verse eID="Ps.9.9" />
  <verse osisID="Ps.9.10" sID="Ps.9.10" n="י" />וִ֘יהִ֤י יְהֹוָ֣ה מִשְׂגָּ֣ב לַדָּ֑ךְ מִ֝שְׂגָּ֗ב לְעִתּ֥וֹת בַּצָּרָֽה׃<verse eID="Ps.9.10" />
  <verse osisID="Ps.9.11" sID="Ps.9.11" n="יא" />וְיִבְטְח֣וּ בְ֭ךָ יוֹדְעֵ֣י שְׁמֶ֑ךָ כִּ֤י לֹֽא־עָזַ֖בְתָּ דֹרְשֶׁ֣יךָ יְהֹוָֽה׃<verse eID="Ps.9.11" />
  <verse osisID="Ps.9.12" sID="Ps.9.12" n="יב" />זַמְּר֗וּ לַ֭יהֹוָה יֹשֵׁ֣ב צִיּ֑וֹן הַגִּ֥ידוּ בָ֝עַמִּ֗ים עֲלִֽילוֹתָֽיו׃<verse eID="Ps.9.12" />
  <verse osisID="Ps.9.13" sID="Ps.9.13" n="יג" />כִּֽי־דֹרֵ֣שׁ דָּ֭מִים אוֹתָ֣ם זָכָ֑ר לֹֽא־שָׁ֝כַ֗ח צַעֲקַ֥ת <seg type="x-ketiv">עניים</seg> עֲנָוִֽים׃<verse eID="Ps.9.13" />
  <verse osisID="Ps.9.14" sID="Ps.9.14" n="יד" />חָֽנְנֵ֬נִי יְהֹוָ֗ה רְאֵ֣ה עׇ֭נְיִי מִשֹּׂנְאָ֑י מְ֝רוֹמְמִ֗י מִשַּׁ֥עֲרֵי מָֽוֶת׃<verse eID="Ps.9.14" />
  <verse osisID="Ps.9.15" sID="Ps.9.15" n="טו" />לְמַ֥עַן אֲסַפְּרָ֗ה כׇּֽל־תְּהִלָּ֫תֶ֥יךָ בְּשַׁעֲרֵ֥י בַת־צִיּ֑וֹן אָ֝גִ֗ילָה בִּישֽׁוּעָתֶֽךָ׃<verse eID="Ps.9.15" />
  <verse osisID="Ps.9.16" sID="Ps.9.16" n="טז" />טָבְע֣וּ ג֭וֹיִם בְּשַׁ֣חַת עָשׂ֑וּ בְּרֶֽשֶׁת־ז֥וּ טָ֝מָ֗נוּ נִלְכְּדָ֥ה רַגְלָֽם׃<verse eID="Ps.9.16" />
  <verse osisID="Ps.9.17" sID="Ps.9.17" n="יז" />נ֤וֹדַ֨ע ׀ יְהֹוָה֮ מִשְׁפָּ֢ט עָ֫שָׂ֥ה בְּפֹ֣עַל כַּ֭פָּיו נוֹקֵ֣שׁ רָשָׁ֑ע הִגָּי֥וֹן סֶֽלָה׃<verse eID="Ps.9.17" />
  <verse osisID="Ps.9.18" sID="Ps.9.18" n="יח" />יָשׁ֣וּבוּ רְשָׁעִ֣ים לִשְׁא֑וֹלָה כׇּל־גּ֝וֹיִ֗ם שְׁכֵחֵ֥י אֱלֹהִֽים׃<verse eID="Ps.9.18" />
  <verse osisID="Ps.9.19" sID="Ps.9.19" n="יט" />כִּ֤י לֹ֣א לָ֭נֶצַח יִשָּׁכַ֣ח אֶבְי֑וֹן תִּקְוַ֥ת <seg type="x-ketiv">ענוים</seg> עֲ֝נִיִּ֗ים תֹּאבַ֥ד לָעַֽד׃<verse eID="Ps.9.19" />
  <verse osisID="Ps.9.20" sID="Ps.9.20" n="כ" />קוּמָ֣ה יְ֭הֹוָה אַל־יָעֹ֣ז אֱנ֑וֹשׁ יִשָּׁפְט֥וּ ג֝וֹיִ֗ם עַל־פָּנֶֽיךָ׃<verse eID="Ps.9.20" />
  <verse osisID="Ps.9.21" sID="Ps.9.21" n="כא" />שִׁ֘יתָ֤ה יְהֹוָ֨ה ׀ מוֹרָ֗ה לָ֫הֶ֥ם יֵדְע֥וּ גוֹיִ֑ם אֱנ֖וֹשׁ הֵ֣מָּה סֶּֽלָה׃<verse eID="Ps.9.21" />
  <chapter eID="Ps.9" />
  <lb />
  <lb />
  <chapter osisID="Ps.10" sID="Ps.10" n="י" />
  <verse osisID="Ps.10.1" sID="Ps.10.1" n="א" />לָמָ֣ה יְ֭הֹוָה תַּֽעֲמֹ֣ד בְּרָח֑וֹק תַּ֝עְלִ֗ים לְעִתּ֥וֹת בַּצָּרָֽה׃<verse eID="Ps.10.1" />
  <verse osisID="Ps.10.2" sID="Ps.10.2" n="ב" />בְּגַאֲוַ֣ת רָ֭שָׁע יִדְלַ֣ק עָנִ֑י יִתָּֽפְשׂ֓וּ ׀ בִּמְזִמּ֖וֹת ז֣וּ חָשָֽׁבוּ׃<verse eID="Ps.10.2" />
  <verse osisID="Ps.10.3" sID="Ps.10.3" n="ג" />כִּֽי־הִלֵּ֣ל רָ֭שָׁע עַל־תַּאֲוַ֣ת נַפְשׁ֑וֹ וּבֹצֵ֥עַ בֵּ֝רֵ֗ךְ נִ֘אֵ֥ץ <seg type="x-paseq">׀</seg>יְהֹוָֽה׃<verse eID="Ps.10.3" />
  <verse osisID="Ps.10.4" sID="Ps.10.4" n="ד" />רָשָׁ֗ע כְּגֹ֣בַהּ אַ֭פּוֹ בַּל־יִדְרֹ֑שׁ אֵ֥ין אֱ֝לֹהִ֗ים כׇּל־מְזִמּוֹתָֽיו׃<verse eID="Ps.10.4" />
  <verse osisID="Ps.10.5" sID="Ps.10.5" n="ה" />יָ֘חִ֤ילוּ דְרָכָ֨ו ׀ בְּכׇל־עֵ֗ת מָר֣וֹם מִ֭שְׁפָּטֶיךָ מִנֶּגְדּ֑וֹ כׇּל־צ֝וֹרְרָ֗יו יָפִ֥יחַ בָּהֶֽם׃<verse eID="Ps.10.5" />
  <verse osisID="Ps.10.6" sID="Ps.10.6" n="ו" />אָמַ֣ר בְּ֭לִבּוֹ בַּל־אֶמּ֑וֹט לְדֹ֥ר וָ֝דֹ֗ר אֲשֶׁ֣ר לֹֽא־בְרָֽע׃<verse eID="Ps.10.6" />
  <verse osisID="Ps.10.7" sID="Ps.10.7" n="ז" />אָלָ֤ה ׀ פִּ֣יהוּ מָ֭לֵא וּמִרְמ֣וֹת וָתֹ֑ךְ תַּ֥חַת לְ֝שׁוֹנ֗וֹ עָמָ֥ל וָאָֽוֶן׃<verse eID="Ps.10.7" />
  <verse osisID="Ps.10.8" sID="Ps.10.8" n="ח" />יֵשֵׁ֤ב ׀ בְּמַאְרַ֬ב חֲצֵרִ֗ים בַּֽ֭מִּסְתָּרִים יַהֲרֹ֣ג נָקִ֑י עֵ֝ינָ֗יו לְֽחֵלְכָ֥ה יִצְפֹּֽנוּ׃<verse eID="Ps.10.8" />
  <verse osisID="Ps.10.9" sID="Ps.10.9" n="ט" />יֶאֱרֹ֬ב בַּמִּסְתָּ֨ר ׀ כְּאַרְיֵ֬ה בְסֻכֹּ֗ה יֶ֭אֱרֹב לַחֲט֣וֹף עָנִ֑י יַחְטֹ֥ף עָ֝נִ֗י בְּמׇשְׁכ֥וֹ בְרִשְׁתּֽוֹ׃<verse eID="Ps.10.9" />
  <verse osisID="Ps.10.10" sID="Ps.10.10" n="י" />
  <seg type="x-ketiv">ודכה</seg> יִדְכֶּ֥ה יָשֹׁ֑חַ וְנָפַ֥ל בַּ֝עֲצוּמָ֗יו <seg type="x-ketiv">חלכאים</seg> חֵ֣ל כָּאִֽים׃<verse eID="Ps.10.10" />
  <verse osisID="Ps.10.11" sID="Ps.10.11" n="יא" />אָמַ֣ר בְּ֭לִבּוֹ שָׁ֣כַֽח אֵ֑ל הִסְתִּ֥יר פָּ֝נָ֗יו בַּל־רָאָ֥ה לָנֶֽצַח׃<verse eID="Ps.10.11" />
  <verse osisID="Ps.10.12" sID="Ps.10.12" n="יב" />קוּמָ֤ה יְהֹוָ֗ה אֵ֭ל נְשָׂ֣א יָדֶ֑ךָ אַל־תִּשְׁכַּ֥ח <seg type="x-ketiv">עניים</seg> עֲנָוִֽים׃<verse eID="Ps.10.12" />
  <verse osisID="Ps.10.13" sID="Ps.10.13" n="יג" />עַל־מֶ֤ה ׀ נִאֵ֖ץ רָשָׁ֥ע <seg type="x-paseq">׀</seg>אֱלֹהִ֑ים אָמַ֥ר בְּ֝לִבּ֗וֹ לֹ֣א תִדְרֹֽשׁ׃<verse eID="Ps.10.13" />
  <verse osisID="Ps.10.14" sID="Ps.10.14" n="יד" />רָאִ֡תָה כִּי־אַתָּ֤ה ׀ עָ֘מָ֤ל וָכַ֨עַס ׀ תַּבִּיט֮ לָתֵ֢ת בְּיָ֫דֶ֥ךָ עָ֭לֶיךָ יַעֲזֹ֣ב חֵלֵ֑כָה יָ֝ת֗וֹם אַתָּ֤ה ׀ הָיִ֬יתָ עוֹזֵֽר׃<verse eID="Ps.10.14" />
  <verse osisID="Ps.10.15" sID="Ps.10.15" n="טו" />שְׁ֭בֹר זְר֣וֹעַ רָשָׁ֑ע וָ֝רָ֗ע תִּֽדְרוֹשׁ־רִשְׁע֥וֹ בַל־תִּמְצָֽא׃<verse eID="Ps.10.15" />
  <verse osisID="Ps.10.16" sID="Ps.10.16" n="טז" />יְהֹוָ֣ה מֶ֭לֶךְ עוֹלָ֣ם וָעֶ֑ד אָבְד֥וּ ג֝וֹיִ֗ם מֵאַרְצֽוֹ׃<verse eID="Ps.10.16" />
  <verse osisID="Ps.10.17" sID="Ps.10.17" n="יז" />תַּאֲוַ֬ת עֲנָוִ֣ים שָׁמַ֣עְתָּ יְהֹוָ֑ה תָּכִ֥ין לִ֝בָּ֗ם תַּקְשִׁ֥יב אׇזְנֶֽךָ׃<verse eID="Ps.10.17" />
  <verse osisID="Ps.10.18" sID="Ps.10.18" n="יח" />לִשְׁפֹּ֥ט יָת֗וֹם וָ֫דָ֥ךְ בַּל־יוֹסִ֥יף ע֑וֹד לַעֲרֹ֥ץ אֱ֝נ֗וֹשׁ מִן־הָאָֽרֶץ׃<verse eID="Ps.10.18" />
  <chapter eID="Ps.10" />
  <lb />
  <lb />
  <chapter osisID="Ps.11" sID="Ps.11" n="יא" />
  <verse osisID="Ps.11.1" sID="Ps.11.1" n="א" />לַמְנַצֵּ֗חַ לְדָ֫וִ֥ד בַּֽיהֹוָ֨ה ׀ חָסִ֗יתִי אֵ֭יךְ תֹּאמְר֣וּ לְנַפְשִׁ֑י <seg type="x-ketiv">נודו</seg> נ֝֗וּדִי הַרְכֶ֥ם צִפּֽוֹר׃<verse eID="Ps.11.1" />
  <verse osisID="Ps.11.2" sID="Ps.11.2" n="ב" />כִּ֤י הִנֵּ֪ה הָרְשָׁעִ֡ים יִדְרְכ֬וּן קֶ֗שֶׁת כּוֹנְנ֣וּ חִצָּ֣ם עַל־יֶ֑תֶר לִיר֥וֹת בְּמוֹ־אֹ֝֗פֶל לְיִשְׁרֵי־לֵֽב׃<verse eID="Ps.11.2" />
  <verse osisID="Ps.11.3" sID="Ps.11.3" n="ג" />כִּ֣י הַ֭שָּׁתוֹת יֵהָרֵס֑וּן צַ֝דִּ֗יק מַה־פָּעָֽל׃<verse eID="Ps.11.3" />
  <verse osisID="Ps.11.4" sID="Ps.11.4" n="ד" />יְהֹוָ֤ה ׀ בְּֽהֵ֘יכַ֤ל קׇדְשׁ֗וֹ יְהֹוָה֮ בַּשָּׁמַ֢יִם כִּ֫סְא֥וֹ עֵינָ֥יו יֶחֱז֑וּ עַפְעַפָּ֥יו יִ֝בְחֲנ֗וּ בְּנֵ֣י אָדָֽם׃<verse eID="Ps.11.4" />
  <verse osisID="Ps.11.5" sID="Ps.11.5" n="ה" />יְהֹוָה֮ צַדִּ֢יק יִ֫בְחָ֥ן וְ֭רָשָׁע וְאֹהֵ֣ב חָמָ֑ס שָֽׂנְאָ֥ה נַפְשֽׁוֹ׃<verse eID="Ps.11.5" />
  <verse osisID="Ps.11.6" sID="Ps.11.6" n="ו" />יַמְטֵ֥ר עַל־רְשָׁעִ֗ים פַּ֫חִ֥ים אֵ֣שׁ וְ֭גׇפְרִית וְר֥וּחַ זִלְעָפ֗וֹת מְנָ֣ת כּוֹסָֽם׃<verse eID="Ps.11.6" />
  <verse osisID="Ps.11.7" sID="Ps.11.7" n="ז" />כִּֽי־צַדִּ֣יק יְ֭הֹוָה צְדָק֣וֹת אָהֵ֑ב יָ֝שָׁ֗ר יֶחֱז֥וּ פָנֵֽימוֹ׃<verse eID="Ps.11.7" />
  <chapter eID="Ps.11" />
  <lb />
  <lb />
  <chapter osisID="Ps.12" sID="Ps.12" n="יב" />
  <verse osisID="Ps.12.1" sID="Ps.12.1" n="א" />לַמְנַצֵּ֥חַ עַֽל־הַשְּׁמִינִ֗ית מִזְמ֥וֹר לְדָוִֽד׃<verse eID="Ps.12.1" />
  <verse osisID="Ps.12.2" sID="Ps.12.2" n="ב" />הוֹשִׁ֣יעָה יְ֭הֹוָה כִּֽי־גָמַ֣ר חָסִ֑יד כִּי־פַ֥סּוּ אֱ֝מוּנִ֗ים מִבְּנֵ֥י אָדָֽם׃<verse eID="Ps.12.2" />
  <verse osisID="Ps.12.3" sID="Ps.12.3" n="ג" />שָׁ֤וְא ׀ יְֽדַבְּרוּ֮ אִ֤ישׁ אֶת־רֵ֫עֵ֥הוּ שְׂפַ֥ת חֲלָק֑וֹת בְּלֵ֖ב וָלֵ֣ב יְדַבֵּֽרוּ׃<verse eID="Ps.12.3" />
  <verse osisID="Ps.12.4" sID="Ps.12.4" n="ד" />יַכְרֵ֣ת יְ֭הֹוָה כׇּל־שִׂפְתֵ֣י חֲלָק֑וֹת לָ֝שׁ֗וֹן מְדַבֶּ֥רֶת גְּדֹלֽוֹת׃<verse eID="Ps.12.4" />
  <verse osisID="Ps.12.5" sID="Ps.12.5" n="ה" />אֲשֶׁ֤ר אָמְר֨וּ ׀ לִלְשֹׁנֵ֣נוּ נַ֭גְבִּיר שְׂפָתֵ֣ינוּ אִתָּ֑נוּ מִ֖י אָד֣וֹן לָֽנוּ׃<verse eID="Ps.12.5" />
  <verse osisID="Ps.12.6" sID="Ps.12.6" n="ו" />מִשֹּׁ֥ד עֲנִיִּים֮ מֵאֶנְקַ֢ת אֶבְי֫וֹנִ֥ים עַתָּ֣ה אָ֭קוּם יֹאמַ֣ר יְהֹוָ֑ה אָשִׁ֥ית בְּ֝יֵ֗שַׁע יָפִ֥יחַֽ־לֽוֹ׃<verse eID="Ps.12.6" />
  <verse osisID="Ps.12.7" sID="Ps.12.7" n="ז" />אִ֥מְר֣וֹת יְהֹוָה֮ אֲמָר֢וֹת טְהֹ֫ר֥וֹת כֶּ֣סֶף צָ֭רוּף בַּעֲלִ֣יל לָאָ֑רֶץ מְ֝זֻקָּ֗ק שִׁבְעָתָֽיִם׃<verse eID="Ps.12.7" />
  <verse osisID="Ps.12.8" sID="Ps.12.8" n="ח" />אַתָּֽה־יְהֹוָ֥ה תִּשְׁמְרֵ֑ם תִּצְּרֶ֓נּוּ ׀ מִן־הַדּ֖וֹר ז֣וּ לְעוֹלָֽם׃<verse eID="Ps.12.8" />
  <verse osisID="Ps.12.9" sID="Ps.12.9" n="ט" />סָבִ֗יב רְשָׁעִ֥ים יִתְהַלָּכ֑וּן כְּרֻ֥ם זֻ֝לּ֗וּת לִבְנֵ֥י אָדָֽם׃<verse eID="Ps.12.9" />
  <chapter eID="Ps.12" />
  <lb />
  <lb />
  <chapter osisID="Ps.13" sID="Ps.13" n="יג" />
  <verse osisID="Ps.13.1" sID="Ps.13.1" n="א" />לַמְנַצֵּ֗חַ מִזְמ֥וֹר לְדָוִֽד׃<verse eID="Ps.13.1" />
  <verse osisID="Ps.13.2" sID="Ps.13.2" n="ב" />עַד־אָ֣נָה יְ֭הֹוָה תִּשְׁכָּחֵ֣נִי נֶ֑צַח עַד־אָ֓נָה ׀ תַּסְתִּ֖יר אֶת־פָּנֶ֣יךָ מִמֶּֽנִּי׃<verse eID="Ps.13.2" />
  <verse osisID="Ps.13.3" sID="Ps.13.3" n="ג" />עַד־אָ֨נָה אָשִׁ֪ית עֵצ֡וֹת בְּנַפְשִׁ֗י יָג֣וֹן בִּלְבָבִ֣י יוֹמָ֑ם עַד־אָ֓נָה ׀ יָר֖וּם אֹיְבִ֣י עָלָֽי׃<verse eID="Ps.13.3" />
  <verse osisID="Ps.13.4" sID="Ps.13.4" n="ד" />הַבִּ֣יטָֽה עֲ֭נֵנִי יְהֹוָ֣ה אֱלֹהָ֑י הָאִ֥ירָה עֵ֝ינַ֗י פֶּן־אִישַׁ֥ן הַמָּֽוֶת׃<verse eID="Ps.13.4" />
  <verse osisID="Ps.13.5" sID="Ps.13.5" n="ה" />פֶּן־יֹאמַ֣ר אֹיְבִ֣י יְכׇלְתִּ֑יו צָרַ֥י יָ֝גִ֗ילוּ כִּ֣י אֶמּֽוֹט׃<verse eID="Ps.13.5" />
  <verse osisID="Ps.13.6" sID="Ps.13.6" n="ו" />וַאֲנִ֤י ׀ בְּחַסְדְּךָ֣ בָטַחְתִּי֮ יָ֤גֵ֥ל לִבִּ֗י בִּֽישׁוּעָ֫תֶ֥ךָ אָשִׁ֥ירָה לַֽיהֹוָ֑ה כִּ֖י גָמַ֣ל עָלָֽי׃<verse eID="Ps.13.6" />
  <chapter eID="Ps.13" />
  <lb />
  <lb />
  <chapter osisID="Ps.14" sID="Ps.14" n="יד" />
  <verse osisID="Ps.14.1" sID="Ps.14.1" n="א" />לַמְנַצֵּ֗חַ לְדָ֫וִ֥ד אָ֘מַ֤ר נָבָ֣ל בְּ֭לִבּוֹ אֵ֣ין אֱלֹהִ֑ים הִֽשְׁחִ֗יתוּ הִֽתְעִ֥יבוּ עֲלִילָ֗ה אֵ֣ין עֹֽשֵׂה־טֽוֹב׃<verse eID="Ps.14.1" />
  <verse osisID="Ps.14.2" sID="Ps.14.2" n="ב" />יְֽהֹוָ֗ה מִשָּׁמַיִם֮ הִשְׁקִ֢יף עַֽל־בְּנֵי־אָ֫דָ֥ם לִ֭רְאוֹת הֲיֵ֣שׁ מַשְׂכִּ֑יל דֹּ֝רֵ֗שׁ אֶת־אֱלֹהִֽים׃<verse eID="Ps.14.2" />
  <verse osisID="Ps.14.3" sID="Ps.14.3" n="ג" />הַכֹּ֥ל סָר֮ יַחְדָּ֢ו נֶ֫אֱלָ֥חוּ אֵ֤ין עֹֽשֵׂה־ט֑וֹב אֵ֝֗ין גַּם־אֶחָֽד׃<verse eID="Ps.14.3" />
  <verse osisID="Ps.14.4" sID="Ps.14.4" n="ד" />הֲלֹ֥א יָדְעוּ֮ כׇּל־פֹּ֢עֲלֵ֫י אָ֥וֶן אֹכְלֵ֣י עַ֭מִּי אָ֣כְלוּ לֶ֑חֶם יְ֝הֹוָ֗ה לֹ֣א קָרָֽאוּ׃<verse eID="Ps.14.4" />
  <verse osisID="Ps.14.5" sID="Ps.14.5" n="ה" />שָׁ֤ם ׀ פָּ֣חֲדוּ פָ֑חַד כִּֽי־אֱ֝לֹהִ֗ים בְּד֣וֹר צַדִּֽיק׃<verse eID="Ps.14.5" />
  <verse osisID="Ps.14.6" sID="Ps.14.6" n="ו" />עֲצַת־עָנִ֥י תָבִ֑ישׁוּ כִּ֖י יְהֹוָ֣ה מַחְסֵֽהוּ׃<verse eID="Ps.14.6" />
  <verse osisID="Ps.14.7" sID="Ps.14.7" n="ז" />מִ֥י יִתֵּ֣ן מִצִּיּוֹן֮ יְשׁוּעַ֢ת יִשְׂרָ֫אֵ֥ל בְּשׁ֣וּב יְ֭הֹוָה שְׁב֣וּת עַמּ֑וֹ יָגֵ֥ל יַ֝עֲקֹ֗ב יִשְׂמַ֥ח יִשְׂרָאֵֽל׃<verse eID="Ps.14.7" />
  <chapter eID="Ps.14" />
  <lb />
  <lb />
  <chapter osisID="Ps.15" sID="Ps.15" n="טו" />
  <verse osisID="Ps.15.1" sID="Ps.15.1" n="א" />מִזְמ֗וֹר לְדָ֫וִ֥ד יְ֭הֹוָה מִי־יָג֣וּר בְּאׇהֳלֶ֑ךָ מִֽי־יִ֝שְׁכֹּ֗ן בְּהַ֣ר קׇדְשֶֽׁךָ׃<verse eID="Ps.15.1" />
  <verse osisID="Ps.15.2" sID="Ps.15.2" n="ב" />הוֹלֵ֣ךְ תָּ֭מִים וּפֹעֵ֥ל צֶ֑דֶק וְדֹבֵ֥ר אֱ֝מֶ֗ת בִּלְבָבֽוֹ׃<verse eID="Ps.15.2" />
  <verse osisID="Ps.15.3" sID="Ps.15.3" n="ג" />לֹֽא־רָגַ֨ל ׀ עַל־לְשֹׁנ֗וֹ לֹא־עָשָׂ֣ה לְרֵעֵ֣הוּ רָעָ֑ה וְ֝חֶרְפָּ֗ה לֹא־נָשָׂ֥א עַל־קְרֹבֽוֹ׃<verse eID="Ps.15.3" />
  <verse osisID="Ps.15.4" sID="Ps.15.4" n="ד" />נִבְזֶ֤ה ׀ בְּֽעֵ֘ינָ֤יו נִמְאָ֗ס וְאֶת־יִרְאֵ֣י יְהֹוָ֣ה יְכַבֵּ֑ד נִשְׁבַּ֥ע לְ֝הָרַ֗ע וְלֹ֣א יָמִֽר׃<verse eID="Ps.15.4" />
  <verse osisID="Ps.15.5" sID="Ps.15.5" n="ה" />כַּסְפּ֤וֹ ׀ לֹא־נָתַ֣ן בְּנֶשֶׁךְ֮ וְשֹׁ֥חַד עַל־נָקִ֗י לֹ֥א לָ֫קָ֥ח עֹֽשֵׂה־אֵ֑לֶּה לֹ֖א יִמּ֣וֹט לְעוֹלָֽם׃<verse eID="Ps.15.5" />
  <chapter eID="Ps.15" />
  <lb />
  <lb />
  <chapter osisID="Ps.16" sID="Ps.16" n="טז" />
  <verse osisID="Ps.16.1" sID="Ps.16.1" n="א" />מִכְתָּ֥ם לְדָוִ֑ד שׇֽׁמְרֵ֥נִי אֵ֝֗ל כִּֽי־חָסִ֥יתִי בָֽךְ׃<verse eID="Ps.16.1" />
  <verse osisID="Ps.16.2" sID="Ps.16.2" n="ב" />אָמַ֣רְתְּ לַֽ֭יהֹוָה אֲדֹנָ֣י אָ֑תָּה ט֝וֹבָתִ֗י בַּל־עָלֶֽיךָ׃<verse eID="Ps.16.2" />
  <verse osisID="Ps.16.3" sID="Ps.16.3" n="ג" />לִ֭קְדוֹשִׁים אֲשֶׁר־בָּאָ֣רֶץ הֵ֑מָּה וְ֝אַדִּירֵ֗י כׇּל־חֶפְצִי־בָֽם׃<verse eID="Ps.16.3" />
  <verse osisID="Ps.16.4" sID="Ps.16.4" n="ד" />יִרְבּ֥וּ עַצְּבוֹתָם֮ אַחֵ֢ר מָ֫הָ֥רוּ בַּל־אַסִּ֣יךְ נִסְכֵּיהֶ֣ם מִדָּ֑ם וּֽבַל־אֶשָּׂ֥א אֶת־שְׁ֝מוֹתָ֗ם עַל־שְׂפָתָֽי׃<verse eID="Ps.16.4" />
  <verse osisID="Ps.16.5" sID="Ps.16.5" n="ה" />יְֽהֹוָ֗ה מְנָת־חֶלְקִ֥י וְכוֹסִ֑י אַ֝תָּ֗ה תּוֹמִ֥יךְ גּוֹרָלִֽי׃<verse eID="Ps.16.5" />
  <verse osisID="Ps.16.6" sID="Ps.16.6" n="ו" />חֲבָלִ֣ים נָֽפְלוּ־לִ֭י בַּנְּעִמִ֑ים אַף־נַ֝חֲלָ֗ת שָֽׁפְרָ֥ה עָלָֽי׃<verse eID="Ps.16.6" />
  <verse osisID="Ps.16.7" sID="Ps.16.7" n="ז" />אֲבָרֵ֗ךְ אֶת־יְ֭הֹוָה אֲשֶׁ֣ר יְעָצָ֑נִי אַף־לֵ֝יל֗וֹת יִסְּר֥וּנִי כִלְיוֹתָֽי׃<verse eID="Ps.16.7" />
  <verse osisID="Ps.16.8" sID="Ps.16.8" n="ח" />שִׁוִּ֬יתִי יְהֹוָ֣ה לְנֶגְדִּ֣י תָמִ֑יד כִּ֥י מִֽ֝ימִינִ֗י בַּל־אֶמּֽוֹט׃<verse eID="Ps.16.8" />
  <verse osisID="Ps.16.9" sID="Ps.16.9" n="ט" />לָכֵ֤ן ׀ שָׂמַ֣ח לִ֭בִּי וַיָּ֣גֶל כְּבוֹדִ֑י אַף־בְּ֝שָׂרִ֗י יִשְׁכֹּ֥ן לָבֶֽטַח׃<verse eID="Ps.16.9" />
  <verse osisID="Ps.16.10" sID="Ps.16.10" n="י" />כִּ֤י ׀ לֹא־תַעֲזֹ֣ב נַפְשִׁ֣י לִשְׁא֑וֹל לֹֽא־תִתֵּ֥ן חֲ֝סִידְךָ֗ לִרְא֥וֹת שָֽׁחַת׃<verse eID="Ps.16.10" />
  <verse osisID="Ps.16.11" sID="Ps.16.11" n="יא" />תּֽוֹדִיעֵנִי֮ אֹ֤רַח חַ֫יִּ֥ים שֹׂ֣בַע שְׂ֭מָחוֹת אֶת־פָּנֶ֑יךָ נְעִמ֖וֹת בִּימִינְךָ֣ נֶֽצַח׃<verse eID="Ps.16.11" />
  <chapter eID="Ps.16" />
  <lb />
  <lb />
  <chapter osisID="Ps.17" sID="Ps.17" n="יז" />
  <verse osisID="Ps.17.1" sID="Ps.17.1" n="א" />תְּפִלָּ֗ה לְדָ֫וִ֥ד שִׁמְעָ֤ה יְהֹוָ֨ה ׀ צֶ֗דֶק הַקְשִׁ֥יבָה רִנָּתִ֗י הַאֲזִ֥ינָה תְפִלָּתִ֑י בְּ֝לֹ֗א שִׂפְתֵ֥י מִרְמָֽה׃<verse eID="Ps.17.1" />
  <verse osisID="Ps.17.2" sID="Ps.17.2" n="ב" />מִ֭לְּפָנֶיךָ מִשְׁפָּטִ֣י יֵצֵ֑א עֵ֝ינֶ֗יךָ תֶּחֱזֶ֥ינָה מֵישָׁרִֽים׃<verse eID="Ps.17.2" />
  <verse osisID="Ps.17.3" sID="Ps.17.3" n="ג" />בָּ֘חַ֤נְתָּ לִבִּ֨י ׀ פָּ֘קַ֤דְתָּ לַּ֗יְלָה צְרַפְתַּ֥נִי בַל־תִּמְצָ֑א זַ֝מֹּתִ֗י בַּל־יַעֲבׇר־פִּֽי׃<verse eID="Ps.17.3" />
  <verse osisID="Ps.17.4" sID="Ps.17.4" n="ד" />לִפְעֻלּ֣וֹת אָ֭דָם בִּדְבַ֣ר שְׂפָתֶ֑יךָ אֲנִ֥י שָׁ֝מַ֗רְתִּי אׇרְח֥וֹת פָּרִֽיץ׃<verse eID="Ps.17.4" />
  <verse osisID="Ps.17.5" sID="Ps.17.5" n="ה" />תָּמֹ֣ךְ אֲ֭שֻׁרַי בְּמַעְגְּלוֹתֶ֑יךָ בַּל־נָמ֥וֹטּוּ פְעָמָֽי׃<verse eID="Ps.17.5" />
  <verse osisID="Ps.17.6" sID="Ps.17.6" n="ו" />אֲנִֽי־קְרָאתִ֣יךָ כִֽי־תַעֲנֵ֣נִי אֵ֑ל הַֽט־אׇזְנְךָ֥ לִ֝֗י שְׁמַ֣ע אִמְרָתִֽי׃<verse eID="Ps.17.6" />
  <verse osisID="Ps.17.7" sID="Ps.17.7" n="ז" />הַפְלֵ֣ה חֲ֭סָדֶיךָ מוֹשִׁ֣יעַ חוֹסִ֑ים מִ֝מִּתְקוֹמְמִ֗ים בִּֽימִינֶֽךָ׃<verse eID="Ps.17.7" />
  <verse osisID="Ps.17.8" sID="Ps.17.8" n="ח" />שׇׁ֭מְרֵנִי כְּאִישׁ֣וֹן בַּת־עָ֑יִן בְּצֵ֥ל כְּ֝נָפֶ֗יךָ תַּסְתִּירֵֽנִי׃<verse eID="Ps.17.8" />
  <verse osisID="Ps.17.9" sID="Ps.17.9" n="ט" />מִפְּנֵ֣י רְ֭שָׁעִים ז֣וּ שַׁדּ֑וּנִי אֹיְבַ֥י בְּ֝נֶ֗פֶשׁ יַקִּ֥יפוּ עָלָֽי׃<verse eID="Ps.17.9" />
  <verse osisID="Ps.17.10" sID="Ps.17.10" n="י" />חֶלְבָּ֥מוֹ סָּגְר֑וּ פִּ֝֗ימוֹ דִּבְּר֥וּ בְגֵאֽוּת׃<verse eID="Ps.17.10" />
  <verse osisID="Ps.17.11" sID="Ps.17.11" n="יא" />אַ֭שֻּׁרֵינוּ עַתָּ֣ה <seg type="x-ketiv">סבבוני</seg> סְבָב֑וּנוּ עֵינֵיהֶ֥ם יָ֝שִׁ֗יתוּ לִנְט֥וֹת בָּאָֽרֶץ׃<verse eID="Ps.17.11" />
  <verse osisID="Ps.17.12" sID="Ps.17.12" n="יב" />דִּמְיֹנ֗וֹ כְּ֭אַרְיֵה יִכְס֣וֹף לִטְרֹ֑ף וְ֝כִכְפִ֗יר יֹשֵׁ֥ב בְּמִסְתָּרִֽים׃<verse eID="Ps.17.12" />
  <verse osisID="Ps.17.13" sID="Ps.17.13" n="יג" />קוּמָ֤ה יְהֹוָ֗ה קַדְּמָ֣ה פָ֭נָיו הַכְרִיעֵ֑הוּ פַּלְּטָ֥ה נַ֝פְשִׁ֗י מֵרָשָׁ֥ע חַרְבֶּֽךָ׃<verse eID="Ps.17.13" />
  <verse osisID="Ps.17.14" sID="Ps.17.14" n="יד" />מִ֥מְתִֽים־יָדְךָ֨ ׀ יְהֹוָ֡ה מִֽמְתִ֬ים מֵחֶ֗לֶד חֶלְקָ֥ם בַּֽחַיִּים֮ <seg type="x-ketiv">וצפינך</seg> וּֽצְפוּנְךָ֮ תְּמַלֵּ֢א בִ֫טְנָ֥ם יִשְׂבְּע֥וּ בָנִ֑ים וְהִנִּ֥יחוּ יִ֝תְרָ֗ם לְעוֹלְלֵיהֶֽם׃<verse eID="Ps.17.14" />
  <verse osisID="Ps.17.15" sID="Ps.17.15" n="טו" />אֲנִ֗י בְּ֭צֶדֶק אֶחֱזֶ֣ה פָנֶ֑יךָ אֶשְׂבְּעָ֥ה בְ֝הָקִ֗יץ תְּמוּנָתֶֽךָ׃<verse eID="Ps.17.15" />
  <chapter eID="Ps.17" />
  <lb />
  <lb />
  <chapter osisID="Ps.18" sID="Ps.18" n="יח" />
  <verse osisID="Ps.18.1" sID="Ps.18.1" n="א" />לַמְנַצֵּ֤חַ ׀ לְעֶ֥בֶד יְהֹוָ֗ה לְדָ֫וִ֥ד אֲשֶׁ֤ר דִּבֶּ֨ר ׀ לַיהֹוָ֗ה אֶת־דִּ֭בְרֵי הַשִּׁירָ֣ה הַזֹּ֑את בְּי֤וֹם הִֽצִּיל־יְהֹוָ֘ה אוֹת֥וֹ מִכַּ֥ף כׇּל־אֹ֝יְבָ֗יו וּמִיַּ֥ד שָׁאֽוּל׃<verse eID="Ps.18.1" />
  <verse osisID="Ps.18.2" sID="Ps.18.2" n="ב" />וַיֹּאמַ֡ר אֶרְחׇמְךָ֖ יְהֹוָ֣ה חִזְקִֽי׃<verse eID="Ps.18.2" />
  <verse osisID="Ps.18.3" sID="Ps.18.3" n="ג" />יְהֹוָ֤ה ׀ סַ֥לְעִ֥י וּמְצוּדָתִ֗י וּמְפַ֫לְטִ֥י אֵלִ֣י צ֭וּרִי אֶֽחֱסֶה־בּ֑וֹ מָֽגִנִּ֥י וְקֶֽרֶן־יִ֝שְׁעִ֗י מִשְׂגַּבִּֽי׃<verse eID="Ps.18.3" />
  <verse osisID="Ps.18.4" sID="Ps.18.4" n="ד" />מְ֭הֻלָּל אֶקְרָ֣א יְהֹוָ֑ה וּמִן־אֹ֝יְבַ֗י אִוָּשֵֽׁעַ׃<verse eID="Ps.18.4" />
  <verse osisID="Ps.18.5" sID="Ps.18.5" n="ה" />אֲפָפ֥וּנִי חֶבְלֵי־מָ֑וֶת וְֽנַחֲלֵ֖י בְלִיַּ֣עַל יְבַֽעֲתֽוּנִי׃<verse eID="Ps.18.5" />
  <verse osisID="Ps.18.6" sID="Ps.18.6" n="ו" />חֶבְלֵ֣י שְׁא֣וֹל סְבָב֑וּנִי קִ֝דְּמ֗וּנִי מ֣וֹקְשֵׁי מָֽוֶת׃<verse eID="Ps.18.6" />
  <verse osisID="Ps.18.7" sID="Ps.18.7" n="ז" />בַּצַּר־לִ֤י ׀ אֶ֥קְרָ֣א יְהֹוָה֮ וְאֶל־אֱלֹהַ֢י אֲשַׁ֫וֵּ֥עַ יִשְׁמַ֣ע מֵהֵיכָל֣וֹ קוֹלִ֑י וְ֝שַׁוְעָתִ֗י לְפָנָ֤יו ׀ תָּב֬וֹא בְאׇזְנָֽיו׃<verse eID="Ps.18.7" />
  <verse osisID="Ps.18.8" sID="Ps.18.8" n="ח" />וַתִּגְעַ֬שׁ וַתִּרְעַ֨שׁ ׀ הָאָ֗רֶץ וּמוֹסְדֵ֣י הָרִ֣ים יִרְגָּ֑זוּ וַ֝יִּתְגָּֽעֲשׁ֗וּ כִּי־חָ֥רָה לֽוֹ׃<verse eID="Ps.18.8" />
  <verse osisID="Ps.18.9" sID="Ps.18.9" n="ט" />עָ֘לָ֤ה עָשָׁ֨ן ׀ בְּאַפּ֗וֹ וְאֵשׁ־מִפִּ֥יו תֹּאכֵ֑ל גֶּ֝חָלִ֗ים בָּעֲר֥וּ מִמֶּֽנּוּ׃<verse eID="Ps.18.9" />
  <verse osisID="Ps.18.10" sID="Ps.18.10" n="י" />וַיֵּ֣ט שָׁ֭מַיִם וַיֵּרַ֑ד וַ֝עֲרָפֶ֗ל תַּ֣חַת רַגְלָֽיו׃<verse eID="Ps.18.10" />
  <verse osisID="Ps.18.11" sID="Ps.18.11" n="יא" />וַיִּרְכַּ֣ב עַל־כְּ֭רוּב וַיָּעֹ֑ף וַ֝יֵּ֗דֶא עַל־כַּנְפֵי־רֽוּחַ׃<verse eID="Ps.18.11" />
  <verse osisID="Ps.18.12" sID="Ps.18.12" n="יב" />יָ֤שֶׁת חֹ֨שֶׁךְ ׀ סִתְר֗וֹ סְבִֽיבוֹתָ֥יו סֻכָּת֑וֹ חֶשְׁכַת־מַ֝֗יִם עָבֵ֥י שְׁחָקִֽים׃<verse eID="Ps.18.12" />
  <verse osisID="Ps.18.13" sID="Ps.18.13" n="יג" />מִנֹּ֗גַהּ נֶ֫גְדּ֥וֹ עָבָ֥יו עָבְר֑וּ בָּ֝רָ֗ד וְגַֽחֲלֵי־אֵֽשׁ׃<verse eID="Ps.18.13" />
  <verse osisID="Ps.18.14" sID="Ps.18.14" n="יד" />וַיַּרְעֵ֬ם בַּשָּׁמַ֨יִם ׀ יְֽהֹוָ֗ה וְ֭עֶלְיוֹן יִתֵּ֣ן קֹל֑וֹ בָּ֝רָ֗ד וְגַֽחֲלֵי־אֵֽשׁ׃<verse eID="Ps.18.14" />
  <verse osisID="Ps.18.15" sID="Ps.18.15" n="טו" />וַיִּשְׁלַ֣ח חִ֭צָּיו וַיְפִיצֵ֑ם וּבְרָקִ֥ים רָ֝֗ב וַיְהֻמֵּֽם׃<verse eID="Ps.18.15" />
  <verse osisID="Ps.18.16" sID="Ps.18.16" n="טז" />וַיֵּ֤רָא֨וּ ׀ אֲפִ֥יקֵי מַ֗יִם וַֽיִּגָּלוּ֮ מוֹסְד֢וֹת תֵּ֫בֵ֥ל מִגַּעֲרָ֣תְךָ֣ יְהֹוָ֑ה מִ֝נִּשְׁמַ֗ת ר֣וּחַ אַפֶּֽךָ׃<verse eID="Ps.18.16" />
  <verse osisID="Ps.18.17" sID="Ps.18.17" n="יז" />יִשְׁלַ֣ח מִ֭מָּרוֹם יִקָּחֵ֑נִי יַֽ֝מְשֵׁ֗נִי מִמַּ֥יִם רַבִּֽים׃<verse eID="Ps.18.17" />
  <verse osisID="Ps.18.18" sID="Ps.18.18" n="יח" />יַצִּילֵ֗נִי מֵאֹיְבִ֥י עָ֑ז וּ֝מִשֹּׂנְאַ֗י כִּֽי־אָמְצ֥וּ מִמֶּֽנִּי׃<verse eID="Ps.18.18" />
  <verse osisID="Ps.18.19" sID="Ps.18.19" n="יט" />יְקַדְּמ֥וּנִי בְיוֹם־אֵידִ֑י וַֽיְהִי־יְהֹוָ֖ה לְמִשְׁעָ֣ן לִֽי׃<verse eID="Ps.18.19" />
  <verse osisID="Ps.18.20" sID="Ps.18.20" n="כ" />וַיּוֹצִיאֵ֥נִי לַמֶּרְחָ֑ב יְ֝חַלְּצֵ֗נִי כִּ֘י חָ֥פֵֽץ בִּֽי׃<verse eID="Ps.18.20" />
  <verse osisID="Ps.18.21" sID="Ps.18.21" n="כא" />יִגְמְלֵ֣נִי יְהֹוָ֣ה כְּצִדְקִ֑י כְּבֹ֥ר יָ֝דַ֗י יָשִׁ֥יב לִֽי׃<verse eID="Ps.18.21" />
  <verse osisID="Ps.18.22" sID="Ps.18.22" n="כב" />כִּֽי־שָׁ֭מַרְתִּי דַּרְכֵ֣י יְהֹוָ֑ה וְלֹֽא־רָ֝שַׁ֗עְתִּי מֵאֱלֹהָֽי׃<verse eID="Ps.18.22" />
  <verse osisID="Ps.18.23" sID="Ps.18.23" n="כג" />כִּ֣י כׇל־מִשְׁפָּטָ֣יו לְנֶגְדִּ֑י וְ֝חֻקֹּתָ֗יו לֹא־אָסִ֥יר מֶֽנִּי׃<verse eID="Ps.18.23" />
  <verse osisID="Ps.18.24" sID="Ps.18.24" n="כד" />וָאֱהִ֣י תָמִ֣ים עִמּ֑וֹ וָ֝אֶשְׁתַּמֵּ֗ר מֵעֲוֺנִֽי׃<verse eID="Ps.18.24" />
  <verse osisID="Ps.18.25" sID="Ps.18.25" n="כה" />וַיָּֽשֶׁב־יְהֹוָ֣ה לִ֣י כְצִדְקִ֑י כְּבֹ֥ר יָ֝דַ֗י לְנֶ֣גֶד עֵינָֽיו׃<verse eID="Ps.18.25" />
  <verse osisID="Ps.18.26" sID="Ps.18.26" n="כו" />עִם־חָסִ֥יד תִּתְחַסָּ֑ד עִם־גְּבַ֥ר תָּ֝מִ֗ים תִּתַּמָּֽם׃<verse eID="Ps.18.26" />
  <verse osisID="Ps.18.27" sID="Ps.18.27" n="כז" />עִם־נָבָ֥ר תִּתְבָּרָ֑ר וְעִם־עִ֝קֵּ֗שׁ תִּתְפַּתָּֽל׃<verse eID="Ps.18.27" />
  <verse osisID="Ps.18.28" sID="Ps.18.28" n="כח" />כִּֽי־אַ֭תָּה עַם־עָנִ֣י תוֹשִׁ֑יעַ וְעֵינַ֖יִם רָמ֣וֹת תַּשְׁפִּֽיל׃<verse eID="Ps.18.28" />
  <verse osisID="Ps.18.29" sID="Ps.18.29" n="כט" />כִּֽי־אַ֭תָּה תָּאִ֣יר נֵרִ֑י יְהֹוָ֥ה אֱ֝לֹהַ֗י יַגִּ֥יהַּ חׇשְׁכִּֽי׃<verse eID="Ps.18.29" />
  <verse osisID="Ps.18.30" sID="Ps.18.30" n="ל" />כִּֽי־בְ֭ךָ אָרֻ֣ץ גְּד֑וּד וּ֝בֵֽאלֹהַ֗י אֲדַלֶּג־שֽׁוּר׃<verse eID="Ps.18.30" />
  <verse osisID="Ps.18.31" sID="Ps.18.31" n="לא" />הָאֵל֮ תָּמִ֢ים דַּ֫רְכּ֥וֹ אִמְרַֽת־יְהֹוָ֥ה צְרוּפָ֑ה מָגֵ֥ן ה֝֗וּא לְכֹ֤ל ׀ הַחֹסִ֬ים בּֽוֹ׃<verse eID="Ps.18.31" />
  <verse osisID="Ps.18.32" sID="Ps.18.32" n="לב" />כִּ֤י מִ֣י אֱ֭לוֹהַּ מִבַּלְעֲדֵ֣י יְהֹוָ֑ה וּמִ֥י צ֝֗וּר זוּלָתִ֥י אֱלֹהֵֽינוּ׃<verse eID="Ps.18.32" />
  <verse osisID="Ps.18.33" sID="Ps.18.33" n="לג" />הָ֭אֵל הַמְאַזְּרֵ֣נִי חָ֑יִל וַיִּתֵּ֖ן תָּמִ֣ים דַּרְכִּֽי׃<verse eID="Ps.18.33" />
  <verse osisID="Ps.18.34" sID="Ps.18.34" n="לד" />מְשַׁוֶּ֣ה רַ֭גְלַי כָּאַיָּל֑וֹת וְעַ֥ל בָּ֝מֹתַ֗י יַעֲמִידֵֽנִי׃<verse eID="Ps.18.34" />
  <verse osisID="Ps.18.35" sID="Ps.18.35" n="לה" />מְלַמֵּ֣ד יָ֭דַי לַמִּלְחָמָ֑ה וְֽנִחֲתָ֥ה קֶֽשֶׁת־נְ֝חוּשָׁ֗ה זְרוֹעֹתָֽי׃<verse eID="Ps.18.35" />
  <verse osisID="Ps.18.36" sID="Ps.18.36" n="לו" />וַתִּתֶּן־לִי֮ מָגֵ֢ן יִ֫שְׁעֶ֥ךָ וִֽימִינְךָ֥ תִסְעָדֵ֑נִי וְֽעַנְוַתְךָ֥ תַרְבֵּֽנִי׃<verse eID="Ps.18.36" />
  <verse osisID="Ps.18.37" sID="Ps.18.37" n="לז" />תַּרְחִ֣יב צַעֲדִ֣י תַחְתָּ֑י וְלֹ֥א מָ֝עֲד֗וּ קַרְסֻלָּֽי׃<verse eID="Ps.18.37" />
  <verse osisID="Ps.18.38" sID="Ps.18.38" n="לח" />אֶרְדּ֣וֹף א֭וֹיְבַי וְאַשִּׂיגֵ֑ם וְלֹֽא־אָ֝שׁ֗וּב עַד־כַּלּוֹתָֽם׃<verse eID="Ps.18.38" />
  <verse osisID="Ps.18.39" sID="Ps.18.39" n="לט" />אֶ֭מְחָצֵם וְלֹא־יֻ֣כְלוּ ק֑וּם יִ֝פְּל֗וּ תַּ֣חַת רַגְלָֽי׃<verse eID="Ps.18.39" />
  <verse osisID="Ps.18.40" sID="Ps.18.40" n="מ" />וַתְּאַזְּרֵ֣נִי חַ֭יִל לַמִּלְחָמָ֑ה תַּכְרִ֖יעַ קָמַ֣י תַּחְתָּֽי׃<verse eID="Ps.18.40" />
  <verse osisID="Ps.18.41" sID="Ps.18.41" n="מא" />וְֽאֹיְבַ֗י נָתַ֣תָּה לִּ֣י עֹ֑רֶף וּ֝מְשַׂנְאַ֗י אַצְמִיתֵֽם׃<verse eID="Ps.18.41" />
  <verse osisID="Ps.18.42" sID="Ps.18.42" n="מב" />יְשַׁוְּע֥וּ וְאֵין־מוֹשִׁ֑יעַ עַל־יְ֝הֹוָ֗ה וְלֹ֣א עָנָֽם׃<verse eID="Ps.18.42" />
  <verse osisID="Ps.18.43" sID="Ps.18.43" n="מג" />וְֽאֶשְׁחָקֵ֗ם כְּעָפָ֥ר עַל־פְּנֵי־ר֑וּחַ כְּטִ֖יט חוּצ֣וֹת אֲרִיקֵֽם׃<verse eID="Ps.18.43" />
  <verse osisID="Ps.18.44" sID="Ps.18.44" n="מד" />תְּפַלְּטֵנִי֮ מֵרִ֢יבֵ֫י עָ֥ם תְּ֭שִׂימֵנִי לְרֹ֣אשׁ גּוֹיִ֑ם עַ֖ם לֹא־יָדַ֣עְתִּי יַֽעַבְדֽוּנִי׃<verse eID="Ps.18.44" />
  <verse osisID="Ps.18.45" sID="Ps.18.45" n="מה" />לְשֵׁ֣מַֽע אֹ֭זֶן יִשָּׁ֣מְעוּ לִ֑י בְּנֵֽי־נֵ֝כָ֗ר יְכַחֲשׁוּ־לִֽי׃<verse eID="Ps.18.45" />
  <verse osisID="Ps.18.46" sID="Ps.18.46" n="מו" />בְּנֵי־נֵכָ֥ר יִבֹּ֑לוּ וְ֝יַחְרְג֗וּ מִֽמִּסְגְּרֽוֹתֵיהֶֽם׃<verse eID="Ps.18.46" />
  <verse osisID="Ps.18.47" sID="Ps.18.47" n="מז" />חַי־יְ֭הֹוָה וּבָר֣וּךְ צוּרִ֑י וְ֝יָר֗וּם אֱלוֹהֵ֥י יִשְׁעִֽי׃<verse eID="Ps.18.47" />
  <verse osisID="Ps.18.48" sID="Ps.18.48" n="מח" />הָאֵ֗ל הַנּוֹתֵ֣ן נְקָמ֣וֹת לִ֑י וַיַּדְבֵּ֖ר עַמִּ֣ים תַּחְתָּֽי׃<verse eID="Ps.18.48" />
  <verse osisID="Ps.18.49" sID="Ps.18.49" n="מט" />מְפַלְּטִ֗י מֵאֹ֫יְבָ֥י אַ֣ף מִן־קָ֭מַי תְּרוֹמְמֵ֑נִי מֵאִ֥ישׁ חָ֝מָ֗ס תַּצִּילֵֽנִי׃<verse eID="Ps.18.49" />
  <verse osisID="Ps.18.50" sID="Ps.18.50" n="נ" />עַל־כֵּ֤ן ׀ אוֹדְךָ֖ בַגּוֹיִ֥ם <seg type="x-paseq">׀</seg>יְהֹוָ֑ה וּלְשִׁמְךָ֥ אֲזַמֵּֽרָה׃<verse eID="Ps.18.50" />
  <verse osisID="Ps.18.51" sID="Ps.18.51" n="נא" />מַגְדִּל֮ יְשׁוּע֢וֹת מַ֫לְכּ֥וֹ וְעֹ֤שֶׂה חֶ֨סֶד ׀ לִמְשִׁיח֗וֹ לְדָוִ֥ד וּלְזַרְע֗וֹ עַד־עוֹלָֽם׃<verse eID="Ps.18.51" />
  <chapter eID="Ps.18" />
  <lb />
  <lb />
  <chapter osisID="Ps.19" sID="Ps.19" n="יט" />
  <verse osisID="Ps.19.1" sID="Ps.19.1" n="א" />לַמְנַצֵּ֗חַ מִזְמ֥וֹר לְדָוִֽד׃<verse eID="Ps.19.1" />
  <verse osisID="Ps.19.2" sID="Ps.19.2" n="ב" />הַשָּׁמַ֗יִם מְֽסַפְּרִ֥ים כְּבֽוֹד־אֵ֑ל וּֽמַעֲשֵׂ֥ה יָ֝דָ֗יו מַגִּ֥יד הָרָקִֽיעַ׃<verse eID="Ps.19.2" />
  <verse osisID="Ps.19.3" sID="Ps.19.3" n="ג" />י֣וֹם לְ֭יוֹם יַבִּ֣יעַֽ אֹ֑מֶר וְלַ֥יְלָה לְּ֝לַ֗יְלָה יְחַוֶּה־דָּֽעַת׃<verse eID="Ps.19.3" />
  <verse osisID="Ps.19.4" sID="Ps.19.4" n="ד" />אֵֽין־אֹ֭מֶר וְאֵ֣ין דְּבָרִ֑ים בְּ֝לִ֗י נִשְׁמָ֥ע קוֹלָֽם׃<verse eID="Ps.19.4" />
  <verse osisID="Ps.19.5" sID="Ps.19.5" n="ה" />בְּכׇל־הָאָ֨רֶץ ׀ יָ֘צָ֤א קַוָּ֗ם וּבִקְצֵ֣ה תֵ֭בֵל מִלֵּיהֶ֑ם לַ֝שֶּׁ֗מֶשׁ שָֽׂם־אֹ֥הֶל בָּהֶֽם׃<verse eID="Ps.19.5" />
  <verse osisID="Ps.19.6" sID="Ps.19.6" n="ו" />וְה֗וּא כְּ֭חָתָן יֹצֵ֣א מֵחֻפָּת֑וֹ יָשִׂ֥ישׂ כְּ֝גִבּ֗וֹר לָר֥וּץ אֹֽרַח׃<verse eID="Ps.19.6" />
  <verse osisID="Ps.19.7" sID="Ps.19.7" n="ז" />מִקְצֵ֤ה הַשָּׁמַ֨יִם ׀ מֽוֹצָא֗וֹ וּתְקוּפָת֥וֹ עַל־קְצוֹתָ֑ם וְאֵ֥ין נִ֝סְתָּ֗ר מֵחַמָּתֽוֹ׃<verse eID="Ps.19.7" />
  <verse osisID="Ps.19.8" sID="Ps.19.8" n="ח" />תּ֘וֹרַ֤ת יְהֹוָ֣ה תְּ֭מִימָה מְשִׁ֣יבַת נָ֑פֶשׁ עֵד֥וּת יְהֹוָ֥ה נֶ֝אֱמָנָ֗ה מַחְכִּ֥ימַת פֶּֽתִי׃<verse eID="Ps.19.8" />
  <verse osisID="Ps.19.9" sID="Ps.19.9" n="ט" />פִּקּ֘וּדֵ֤י יְהֹוָ֣ה יְ֭שָׁרִים מְשַׂמְּחֵי־לֵ֑ב מִצְוַ֥ת יְהֹוָ֥ה בָּ֝רָ֗ה מְאִירַ֥ת עֵינָֽיִם׃<verse eID="Ps.19.9" />
  <verse osisID="Ps.19.10" sID="Ps.19.10" n="י" />יִרְאַ֤ת יְהֹוָ֨ה ׀ טְהוֹרָה֮ עוֹמֶ֢דֶת לָ֫עַ֥ד מִֽשְׁפְּטֵי־יְהֹוָ֥ה אֱמֶ֑ת צָֽדְק֥וּ יַחְדָּֽו׃<verse eID="Ps.19.10" />
  <verse osisID="Ps.19.11" sID="Ps.19.11" n="יא" />הַֽנֶּחֱמָדִ֗ים מִ֭זָּהָב וּמִפַּ֣ז רָ֑ב וּמְתוּקִ֥ים מִ֝דְּבַ֗שׁ וְנֹ֣פֶת צוּפִֽים׃<verse eID="Ps.19.11" />
  <verse osisID="Ps.19.12" sID="Ps.19.12" n="יב" />גַּֽם־עַ֭בְדְּךָ נִזְהָ֣ר בָּהֶ֑ם בְּ֝שׇׁמְרָ֗ם עֵ֣קֶב רָֽב׃<verse eID="Ps.19.12" />
  <verse osisID="Ps.19.13" sID="Ps.19.13" n="יג" />שְׁגִיא֥וֹת מִֽי־יָבִ֑ין מִֽנִּסְתָּר֥וֹת נַקֵּֽנִי׃<verse eID="Ps.19.13" />
  <verse osisID="Ps.19.14" sID="Ps.19.14" n="יד" />גַּ֤ם מִזֵּדִ֨ים ׀ חֲשֹׂ֬ךְ עַבְדֶּ֗ךָ אַֽל־יִמְשְׁלוּ־בִ֣י אָ֣ז אֵיתָ֑ם וְ֝נִקֵּ֗יתִי מִפֶּ֥שַֽׁע רָֽב׃<verse eID="Ps.19.14" />
  <verse osisID="Ps.19.15" sID="Ps.19.15" n="טו" />יִ֥הְיֽוּ־לְרָצ֨וֹן ׀ אִמְרֵי־פִ֡י וְהֶגְי֣וֹן לִבִּ֣י לְפָנֶ֑יךָ יְ֝הֹוָ֗ה צוּרִ֥י וְגֹאֲלִֽי׃<verse eID="Ps.19.15" />
  <chapter eID="Ps.19" />
  <lb />
  <lb />
  <chapter osisID="Ps.20" sID="Ps.20" n="כ" />
  <verse osisID="Ps.20.1" sID="Ps.20.1" n="א" />לַמְנַצֵּ֗חַ מִזְמ֥וֹר לְדָוִֽד׃<verse eID="Ps.20.1" />
  <verse osisID="Ps.20.2" sID="Ps.20.2" n="ב" />יַֽעַנְךָ֣ יְ֭הֹוָה בְּי֣וֹם צָרָ֑ה יְ֝שַׂגֶּבְךָ֗ שֵׁ֤ם ׀ אֱלֹהֵ֬י יַעֲקֹֽב׃<verse eID="Ps.20.2" />
  <verse osisID="Ps.20.3" sID="Ps.20.3" n="ג" />יִשְׁלַֽח־עֶזְרְךָ֥ מִקֹּ֑דֶשׁ וּ֝מִצִּיּ֗וֹן יִסְעָדֶֽךָּ׃<verse eID="Ps.20.3" />
  <verse osisID="Ps.20.4" sID="Ps.20.4" n="ד" />יִזְכֹּ֥ר כׇּל־מִנְחֹתֶ֑ךָ וְעוֹלָתְךָ֖ יְדַשְּׁנֶ֣ה סֶֽלָה׃<verse eID="Ps.20.4" />
  <verse osisID="Ps.20.5" sID="Ps.20.5" n="ה" />יִֽתֶּן־לְךָ֥ כִלְבָבֶ֑ךָ וְֽכׇל־עֲצָתְךָ֥ יְמַלֵּֽא׃<verse eID="Ps.20.5" />
  <verse osisID="Ps.20.6" sID="Ps.20.6" n="ו" />נְרַנְּנָ֤ה ׀ בִּ֘ישׁ֤וּעָתֶ֗ךָ וּבְשֵֽׁם־אֱלֹהֵ֥ינוּ נִדְגֹּ֑ל יְמַלֵּ֥א יְ֝הֹוָ֗ה כׇּל־מִשְׁאֲלוֹתֶֽיךָ׃<verse eID="Ps.20.6" />
  <verse osisID="Ps.20.7" sID="Ps.20.7" n="ז" />עַתָּ֤ה יָדַ֗עְתִּי כִּ֤י הוֹשִׁ֥יעַ <seg type="x-paseq">׀</seg>יְהֹוָ֗ה מְשִׁ֫יח֥וֹ יַ֭עֲנֵהוּ מִשְּׁמֵ֣י קׇדְשׁ֑וֹ בִּ֝גְבֻר֗וֹת יֵ֣שַׁע יְמִינֽוֹ׃<verse eID="Ps.20.7" />
  <verse osisID="Ps.20.8" sID="Ps.20.8" n="ח" />אֵ֣לֶּה בָ֭רֶכֶב וְאֵ֣לֶּה בַסּוּסִ֑ים וַאֲנַ֓חְנוּ ׀ בְּשֵׁם־יְהֹוָ֖ה אֱלֹהֵ֣ינוּ נַזְכִּֽיר׃<verse eID="Ps.20.8" />
  <verse osisID="Ps.20.9" sID="Ps.20.9" n="ט" />הֵ֭מָּה כָּרְע֣וּ וְנָפָ֑לוּ וַאֲנַ֥חְנוּ קַּ֝֗מְנוּ וַנִּתְעוֹדָֽד׃<verse eID="Ps.20.9" />
  <verse osisID="Ps.20.10" sID="Ps.20.10" n="י" />יְהֹוָ֥ה הוֹשִׁ֑יעָה הַ֝מֶּ֗לֶךְ יַעֲנֵ֥נוּ בְיוֹם־קׇרְאֵֽנוּ׃<verse eID="Ps.20.10" />
  <chapter eID="Ps.20" />
  <lb />
  <lb />
  <chapter osisID="Ps.21" sID="Ps.21" n="כא" />
  <verse osisID="Ps.21.1" sID="Ps.21.1" n="א" />לַמְנַצֵּ֗חַ מִזְמ֥וֹר לְדָוִֽד׃<verse eID="Ps.21.1" />
  <verse osisID="Ps.21.2" sID="Ps.21.2" n="ב" />יְֽהֹוָ֗ה בְּעׇזְּךָ֥ יִשְׂמַח־מֶ֑לֶךְ וּ֝בִישׁ֥וּעָתְךָ֗ מַה־יָּ֥גֶל <seg type="x-ketiv">יגיל</seg> מְאֹֽד׃<verse eID="Ps.21.2" />
  <verse osisID="Ps.21.3" sID="Ps.21.3" n="ג" />תַּאֲוַ֣ת לִ֭בּוֹ נָתַ֣תָּה לּ֑וֹ וַאֲרֶ֥שֶׁת שְׂ֝פָתָ֗יו בַּל־מָנַ֥עְתָּ סֶּֽלָה׃<verse eID="Ps.21.3" />
  <verse osisID="Ps.21.4" sID="Ps.21.4" n="ד" />כִּֽי־תְ֭קַדְּמֶנּוּ בִּרְכ֣וֹת ט֑וֹב תָּשִׁ֥ית לְ֝רֹאשׁ֗וֹ עֲטֶ֣רֶת פָּֽז׃<verse eID="Ps.21.4" />
  <verse osisID="Ps.21.5" sID="Ps.21.5" n="ה" />חַיִּ֤ים ׀ שָׁאַ֣ל מִ֭מְּךָ נָתַ֣תָּה לּ֑וֹ אֹ֥רֶךְ יָ֝מִ֗ים עוֹלָ֥ם וָעֶֽד׃<verse eID="Ps.21.5" />
  <verse osisID="Ps.21.6" sID="Ps.21.6" n="ו" />גָּד֣וֹל כְּ֭בוֹדוֹ בִּישׁוּעָתֶ֑ךָ ה֥וֹד וְ֝הָדָ֗ר תְּשַׁוֶּ֥ה עָלָֽיו׃<verse eID="Ps.21.6" />
  <verse osisID="Ps.21.7" sID="Ps.21.7" n="ז" />כִּֽי־תְשִׁיתֵ֣הוּ בְרָכ֣וֹת לָעַ֑ד תְּחַדֵּ֥הוּ בְ֝שִׂמְחָ֗ה אֶת־פָּנֶֽיךָ׃<verse eID="Ps.21.7" />
  <verse osisID="Ps.21.8" sID="Ps.21.8" n="ח" />כִּֽי־הַ֭מֶּלֶךְ בֹּטֵ֣חַ בַּיהֹוָ֑ה וּבְחֶ֥סֶד עֶ֝לְי֗וֹן בַּל־יִמּֽוֹט׃<verse eID="Ps.21.8" />
  <verse osisID="Ps.21.9" sID="Ps.21.9" n="ט" />תִּמְצָ֣א יָ֭דְךָ לְכׇל־אֹיְבֶ֑יךָ יְ֝מִֽינְךָ֗ תִּמְצָ֥א שֹׂנְאֶֽיךָ׃<verse eID="Ps.21.9" />
  <verse osisID="Ps.21.10" sID="Ps.21.10" n="י" />תְּשִׁיתֵ֤מוֹ ׀ כְּתַנּ֥וּר אֵשׁ֮ לְעֵ֢ת פָּ֫נֶ֥יךָ יְ֭הֹוָה בְּאַפּ֣וֹ יְבַלְּעֵ֑ם וְֽתֹאכְלֵ֥ם אֵֽשׁ׃<verse eID="Ps.21.10" />
  <verse osisID="Ps.21.11" sID="Ps.21.11" n="יא" />פִּ֭רְיָמוֹ מֵאֶ֣רֶץ תְּאַבֵּ֑ד וְ֝זַרְעָ֗ם מִבְּנֵ֥י אָדָֽם׃<verse eID="Ps.21.11" />
  <verse osisID="Ps.21.12" sID="Ps.21.12" n="יב" />כִּי־נָט֣וּ עָלֶ֣יךָ רָעָ֑ה חָֽשְׁב֥וּ מְ֝זִמָּ֗ה בַּל־יוּכָֽלוּ׃<verse eID="Ps.21.12" />
  <verse osisID="Ps.21.13" sID="Ps.21.13" n="יג" />כִּ֭י תְּשִׁיתֵ֣מוֹ שֶׁ֑כֶם בְּ֝מֵֽיתָרֶ֗יךָ תְּכוֹנֵ֥ן עַל־פְּנֵיהֶֽם׃<verse eID="Ps.21.13" />
  <verse osisID="Ps.21.14" sID="Ps.21.14" n="יד" />ר֣וּמָה יְהֹוָ֣ה בְּעֻזֶּ֑ךָ נָשִׁ֥ירָה וּֽ֝נְזַמְּרָ֗ה גְּבוּרָתֶֽךָ׃<verse eID="Ps.21.14" />
  <chapter eID="Ps.21" />
  <lb />
  <lb />
  <chapter osisID="Ps.22" sID="Ps.22" n="כב" />
  <verse osisID="Ps.22.1" sID="Ps.22.1" n="א" />לַ֭מְנַצֵּחַ עַל־אַיֶּ֥לֶת הַשַּׁ֗חַר מִזְמ֥וֹר לְדָוִֽד׃<verse eID="Ps.22.1" />
  <verse osisID="Ps.22.2" sID="Ps.22.2" n="ב" />אֵלִ֣י אֵ֭לִי לָמָ֣ה עֲזַבְתָּ֑נִי רָח֥וֹק מִֽ֝ישׁוּעָתִ֗י דִּבְרֵ֥י שַׁאֲגָתִֽי׃<verse eID="Ps.22.2" />
  <verse osisID="Ps.22.3" sID="Ps.22.3" n="ג" />אֱֽלֹהַ֗י אֶקְרָ֣א י֭וֹמָם וְלֹ֣א תַעֲנֶ֑ה וְ֝לַ֗יְלָה וְֽלֹא־דֻֽמִיָּ֥ה לִֽי׃<verse eID="Ps.22.3" />
  <verse osisID="Ps.22.4" sID="Ps.22.4" n="ד" />וְאַתָּ֥ה קָד֑וֹשׁ י֝וֹשֵׁ֗ב תְּהִלּ֥וֹת יִשְׂרָאֵֽל׃<verse eID="Ps.22.4" />
  <verse osisID="Ps.22.5" sID="Ps.22.5" n="ה" />בְּ֭ךָ בָּטְח֣וּ אֲבֹתֵ֑ינוּ בָּ֝טְח֗וּ וַֽתְּפַלְּטֵֽמוֹ׃<verse eID="Ps.22.5" />
  <verse osisID="Ps.22.6" sID="Ps.22.6" n="ו" />אֵלֶ֣יךָ זָעֲק֣וּ וְנִמְלָ֑טוּ בְּךָ֖ בָטְח֣וּ וְלֹא־בֽוֹשׁוּ׃<verse eID="Ps.22.6" />
  <verse osisID="Ps.22.7" sID="Ps.22.7" n="ז" />וְאָנֹכִ֣י תוֹלַ֣עַת וְלֹא־אִ֑ישׁ חֶרְפַּ֥ת אָ֝דָ֗ם וּבְז֥וּי עָֽם׃<verse eID="Ps.22.7" />
  <verse osisID="Ps.22.8" sID="Ps.22.8" n="ח" />כׇּל־רֹ֭אַי יַלְעִ֣גוּ לִ֑י יַפְטִ֥ירוּ בְ֝שָׂפָ֗ה יָנִ֥יעוּ רֹֽאשׁ׃<verse eID="Ps.22.8" />
  <verse osisID="Ps.22.9" sID="Ps.22.9" n="ט" />גֹּ֣ל אֶל־יְהֹוָ֣ה יְפַלְּטֵ֑הוּ יַ֝צִּילֵ֗הוּ כִּ֘י חָ֥פֵֽץ בּֽוֹ׃<verse eID="Ps.22.9" />
  <verse osisID="Ps.22.10" sID="Ps.22.10" n="י" />כִּֽי־אַתָּ֣ה גֹחִ֣י מִבָּ֑טֶן מַ֝בְטִיחִ֗י עַל־שְׁדֵ֥י אִמִּֽי׃<verse eID="Ps.22.10" />
  <verse osisID="Ps.22.11" sID="Ps.22.11" n="יא" />עָ֭לֶיךָ הׇשְׁלַ֣כְתִּי מֵרָ֑חֶם מִבֶּ֥טֶן אִ֝מִּ֗י אֵ֣לִי אָֽתָּה׃<verse eID="Ps.22.11" />
  <verse osisID="Ps.22.12" sID="Ps.22.12" n="יב" />אַל־תִּרְחַ֣ק מִ֭מֶּנִּי כִּי־צָרָ֣ה קְרוֹבָ֑ה כִּי־אֵ֥ין עוֹזֵֽר׃<verse eID="Ps.22.12" />
  <verse osisID="Ps.22.13" sID="Ps.22.13" n="יג" />סְ֭בָבוּנִי פָּרִ֣ים רַבִּ֑ים אַבִּירֵ֖י בָשָׁ֣ן כִּתְּרֽוּנִי׃<verse eID="Ps.22.13" />
  <verse osisID="Ps.22.14" sID="Ps.22.14" n="יד" />פָּצ֣וּ עָלַ֣י פִּיהֶ֑ם אַ֝רְיֵ֗ה טֹרֵ֥ף וְשֹׁאֵֽג׃<verse eID="Ps.22.14" />
  <verse osisID="Ps.22.15" sID="Ps.22.15" n="טו" />כַּמַּ֥יִם נִשְׁפַּכְתִּי֮ וְהִתְפָּֽרְד֗וּ כׇּֽל־עַצְמ֫וֹתָ֥י הָיָ֣ה לִ֭בִּי כַּדּוֹנָ֑ג נָ֝מֵ֗ס בְּת֣וֹךְ מֵעָֽי׃<verse eID="Ps.22.15" />
  <verse osisID="Ps.22.16" sID="Ps.22.16" n="טז" />יָ֘בֵ֤שׁ כַּחֶ֨רֶשׂ ׀ כֹּחִ֗י וּ֭לְשׁוֹנִי מֻדְבָּ֣ק מַלְקוֹחָ֑י וְֽלַעֲפַר־מָ֥וֶת תִּשְׁפְּתֵֽנִי׃<verse eID="Ps.22.16" />
  <verse osisID="Ps.22.17" sID="Ps.22.17" n="יז" />כִּ֥י סְבָב֗וּנִי כְּלָ֫בִ֥ים עֲדַ֣ת מְ֭רֵעִים הִקִּיפ֑וּנִי כָּ֝אֲרִ֗י יָדַ֥י וְרַגְלָֽי׃<verse eID="Ps.22.17" />
  <verse osisID="Ps.22.18" sID="Ps.22.18" n="יח" />אֲסַפֵּ֥ר כׇּל־עַצְמוֹתָ֑י הֵ֥מָּה יַ֝בִּ֗יטוּ יִרְאוּ־בִֽי׃<verse eID="Ps.22.18" />
  <verse osisID="Ps.22.19" sID="Ps.22.19" n="יט" />יְחַלְּק֣וּ בְגָדַ֣י לָהֶ֑ם וְעַל־לְ֝בוּשִׁ֗י יַפִּ֥ילוּ גוֹרָֽל׃<verse eID="Ps.22.19" />
  <verse osisID="Ps.22.20" sID="Ps.22.20" n="כ" />וְאַתָּ֣ה יְ֭הֹוָה אַל־תִּרְחָ֑ק אֱ֝יָלוּתִ֗י לְעֶזְרָ֥תִי חֽוּשָׁה׃<verse eID="Ps.22.20" />
  <verse osisID="Ps.22.21" sID="Ps.22.21" n="כא" />הַצִּ֣ילָה מֵחֶ֣רֶב נַפְשִׁ֑י מִיַּד־כֶּ֝֗לֶב יְחִידָתִֽי׃<verse eID="Ps.22.21" />
  <verse osisID="Ps.22.22" sID="Ps.22.22" n="כב" />ה֭וֹשִׁיעֵנִי מִפִּ֣י אַרְיֵ֑ה וּמִקַּרְנֵ֖י רֵמִ֣ים עֲנִיתָֽנִי׃<verse eID="Ps.22.22" />
  <verse osisID="Ps.22.23" sID="Ps.22.23" n="כג" />אֲסַפְּרָ֣ה שִׁמְךָ֣ לְאֶחָ֑י בְּת֖וֹךְ קָהָ֣ל אֲהַלְלֶֽךָּ׃<verse eID="Ps.22.23" />
  <verse osisID="Ps.22.24" sID="Ps.22.24" n="כד" />יִרְאֵ֤י יְהֹוָ֨ה ׀ הַֽלְל֗וּהוּ כׇּל־זֶ֣רַע יַעֲקֹ֣ב כַּבְּד֑וּהוּ וְג֥וּרוּ מִ֝מֶּ֗נּוּ כׇּל־זֶ֥רַע יִשְׂרָאֵֽל׃<verse eID="Ps.22.24" />
  <verse osisID="Ps.22.25" sID="Ps.22.25" n="כה" />כִּ֤י לֹֽא־בָזָ֨ה וְלֹ֪א שִׁקַּ֡ץ עֱנ֬וּת עָנִ֗י וְלֹא־הִסְתִּ֣יר פָּנָ֣יו מִמֶּ֑נּוּ וּֽבְשַׁוְּע֖וֹ אֵלָ֣יו שָׁמֵֽעַ׃<verse eID="Ps.22.25" />
  <verse osisID="Ps.22.26" sID="Ps.22.26" n="כו" />מֵ֥אִתְּךָ֗ תְּֽהִלָּ֫תִ֥י בְּקָהָ֥ל רָ֑ב נְדָרַ֥י אֲ֝שַׁלֵּ֗ם נֶ֣גֶד יְרֵאָֽיו׃<verse eID="Ps.22.26" />
  <verse osisID="Ps.22.27" sID="Ps.22.27" n="כז" />יֹאכְל֬וּ עֲנָוִ֨ים ׀ וְיִשְׂבָּ֗עוּ יְהַֽלְל֣וּ יְ֭הֹוָה דֹּ֣רְשָׁ֑יו יְחִ֖י לְבַבְכֶ֣ם לָעַֽד׃<verse eID="Ps.22.27" />
  <verse osisID="Ps.22.28" sID="Ps.22.28" n="כח" />יִזְכְּר֤וּ ׀ וְיָשֻׁ֣בוּ אֶל־יְ֭הֹוָה כׇּל־אַפְסֵי־אָ֑רֶץ וְיִֽשְׁתַּחֲו֥וּ לְ֝פָנֶ֗יךָ כׇּֽל־מִשְׁפְּח֥וֹת גּוֹיִֽם׃<verse eID="Ps.22.28" />
  <verse osisID="Ps.22.29" sID="Ps.22.29" n="כט" />כִּ֣י לַ֭יהֹוָה הַמְּלוּכָ֑ה וּ֝מֹשֵׁ֗ל בַּגּוֹיִֽם׃<verse eID="Ps.22.29" />
  <verse osisID="Ps.22.30" sID="Ps.22.30" n="ל" />אָכְל֬וּ וַיִּֽשְׁתַּחֲו֨וּ ׀ כׇּֽל־דִּשְׁנֵי־אֶ֗רֶץ לְפָנָ֣יו יִ֭כְרְעוּ כׇּל־יוֹרְדֵ֣י עָפָ֑ר וְ֝נַפְשׁ֗וֹ לֹ֣א חִיָּֽה׃<verse eID="Ps.22.30" />
  <verse osisID="Ps.22.31" sID="Ps.22.31" n="לא" />זֶ֥רַע יַֽעַבְדֶ֑נּוּ יְסֻפַּ֖ר לַֽאדֹנָ֣י לַדּֽוֹר׃<verse eID="Ps.22.31" />
  <verse osisID="Ps.22.32" sID="Ps.22.32" n="לב" />יָ֭בֹאוּ וְיַגִּ֣ידוּ צִדְקָת֑וֹ לְעַ֥ם נ֝וֹלָ֗ד כִּ֣י עָשָֽׂה׃<verse eID="Ps.22.32" />
  <chapter eID="Ps.22" />
  <lb />
  <lb />
  <chapter osisID="Ps.23" sID="Ps.23" n="כג" />
  <verse osisID="Ps.23.1" sID="Ps.23.1" n="א" />מִזְמ֥וֹר לְדָוִ֑ד יְהֹוָ֥ה רֹ֝עִ֗י לֹ֣א אֶחְסָֽר׃<verse eID="Ps.23.1" />
  <verse osisID="Ps.23.2" sID="Ps.23.2" n="ב" />בִּנְא֣וֹת דֶּ֭שֶׁא יַרְבִּיצֵ֑נִי עַל־מֵ֖י מְנֻח֣וֹת יְנַהֲלֵֽנִי׃<verse eID="Ps.23.2" />
  <verse osisID="Ps.23.3" sID="Ps.23.3" n="ג" />נַפְשִׁ֥י יְשׁוֹבֵ֑ב יַֽנְחֵ֥נִי בְמַעְגְּלֵי־צֶ֝֗דֶק לְמַ֣עַן שְׁמֽוֹ׃<verse eID="Ps.23.3" />
  <verse osisID="Ps.23.4" sID="Ps.23.4" n="ד" />גַּ֤ם כִּֽי־אֵלֵ֨ךְ בְּגֵ֪יא צַלְמָ֡וֶת לֹא־אִ֘ירָ֤א רָ֗ע כִּי־אַתָּ֥ה עִמָּדִ֑י שִׁבְטְךָ֥ וּ֝מִשְׁעַנְתֶּ֗ךָ הֵ֣מָּה יְנַֽחֲמֻֽנִי׃<verse eID="Ps.23.4" />
  <verse osisID="Ps.23.5" sID="Ps.23.5" n="ה" />תַּעֲרֹ֬ךְ לְפָנַ֨י ׀ שֻׁלְחָ֗ן נֶ֥גֶד צֹרְרָ֑י דִּשַּׁ֥נְתָּ בַשֶּׁ֥מֶן רֹ֝אשִׁ֗י כּוֹסִ֥י רְוָיָֽה׃<verse eID="Ps.23.5" />
  <verse osisID="Ps.23.6" sID="Ps.23.6" n="ו" />אַ֤ךְ ׀ ט֤וֹב וָחֶ֣סֶד יִ֭רְדְּפוּנִי כׇּל־יְמֵ֣י חַיָּ֑י וְשַׁבְתִּ֥י בְּבֵית־יְ֝הֹוָ֗ה לְאֹ֣רֶךְ יָמִֽים׃<verse eID="Ps.23.6" />
  <chapter eID="Ps.23" />
  <lb />
  <lb />
  <chapter osisID="Ps.24" sID="Ps.24" n="כד" />
  <verse osisID="Ps.24.1" sID="Ps.24.1" n="א" />לְדָוִ֗ד מִ֫זְמ֥וֹר לַֽ֭יהֹוָה הָאָ֣רֶץ וּמְלוֹאָ֑הּ תֵּ֝בֵ֗ל וְיֹ֣שְׁבֵי בָֽהּ׃<verse eID="Ps.24.1" />
  <verse osisID="Ps.24.2" sID="Ps.24.2" n="ב" />כִּי־ה֭וּא עַל־יַמִּ֣ים יְסָדָ֑הּ וְעַל־נְ֝הָר֗וֹת יְכוֹנְנֶֽהָ׃<verse eID="Ps.24.2" />
  <verse osisID="Ps.24.3" sID="Ps.24.3" n="ג" />מִֽי־יַעֲלֶ֥ה בְהַר־יְהֹוָ֑ה וּמִי־יָ֝ק֗וּם בִּמְק֥וֹם קׇדְשֽׁוֹ׃<verse eID="Ps.24.3" />
  <verse osisID="Ps.24.4" sID="Ps.24.4" n="ד" />נְקִ֥י כַפַּ֗יִם וּֽבַר־לֵ֫בָ֥ב אֲשֶׁ֤ר ׀ לֹא־נָשָׂ֣א לַשָּׁ֣וְא נַפְשִׁ֑י וְלֹ֖א נִשְׁבַּ֣ע לְמִרְמָֽה׃<verse eID="Ps.24.4" />
  <verse osisID="Ps.24.5" sID="Ps.24.5" n="ה" />יִשָּׂ֣א בְ֭רָכָה מֵאֵ֣ת יְהֹוָ֑ה וּ֝צְדָקָ֗ה מֵאֱלֹהֵ֥י יִשְׁעֽוֹ׃<verse eID="Ps.24.5" />
  <verse osisID="Ps.24.6" sID="Ps.24.6" n="ו" />זֶ֭ה דּ֣וֹר דֹּרְשָׁ֑ו מְבַקְשֵׁ֨י פָנֶ֖יךָ יַעֲקֹ֣ב סֶֽלָה׃<verse eID="Ps.24.6" />
  <verse osisID="Ps.24.7" sID="Ps.24.7" n="ז" />שְׂא֤וּ שְׁעָרִ֨ים ׀ רָֽאשֵׁיכֶ֗ם וְֽ֭הִנָּשְׂאוּ פִּתְחֵ֣י עוֹלָ֑ם וְ֝יָב֗וֹא מֶ֣לֶךְ הַכָּבֽוֹד׃<verse eID="Ps.24.7" />
  <verse osisID="Ps.24.8" sID="Ps.24.8" n="ח" />מִ֥י זֶה֮ מֶ֤לֶךְ הַכָּ֫ב֥וֹד יְ֭הֹוָה עִזּ֣וּז וְגִבּ֑וֹר יְ֝הֹוָ֗ה גִּבּ֥וֹר מִלְחָמָֽה׃<verse eID="Ps.24.8" />
  <verse osisID="Ps.24.9" sID="Ps.24.9" n="ט" />שְׂא֤וּ שְׁעָרִ֨ים ׀ רָֽאשֵׁיכֶ֗ם וּ֭שְׂאוּ פִּתְחֵ֣י עוֹלָ֑ם וְ֝יָבֹ֗א מֶ֣לֶךְ הַכָּבֽוֹד׃<verse eID="Ps.24.9" />
  <verse osisID="Ps.24.10" sID="Ps.24.10" n="י" />מִ֤י ה֣וּא זֶה֮ מֶ֤לֶךְ הַכָּ֫ב֥וֹד יְהֹוָ֥ה צְבָא֑וֹת ה֤וּא מֶ֖לֶךְ הַכָּב֣וֹד סֶֽלָה׃<verse eID="Ps.24.10" />
  <chapter eID="Ps.24" />
  <lb />
  <lb />
  <chapter osisID="Ps.25" sID="Ps.25" n="כה" />
  <verse osisID="Ps.25.1" sID="Ps.25.1" n="א" />לְדָוִ֡ד אֵלֶ֥יךָ יְ֝הֹוָ֗ה נַפְשִׁ֥י אֶשָּֽׂא׃<verse eID="Ps.25.1" />
  <verse osisID="Ps.25.2" sID="Ps.25.2" n="ב" />אֱֽלֹהַ֗י בְּךָ֣ בָ֭טַחְתִּי אַל־אֵב֑וֹשָׁה אַל־יַעַלְצ֖וּ אוֹיְבַ֣י לִֽי׃<verse eID="Ps.25.2" />
  <verse osisID="Ps.25.3" sID="Ps.25.3" n="ג" />גַּ֣ם כׇּל־קֹ֭וֶיךָ לֹ֣א יֵבֹ֑שׁוּ יֵ֝בֹ֗שׁוּ הַבּוֹגְדִ֥ים רֵיקָֽם׃<verse eID="Ps.25.3" />
  <verse osisID="Ps.25.4" sID="Ps.25.4" n="ד" />דְּרָכֶ֣יךָ יְ֭הֹוָה הוֹדִיעֵ֑נִי אֹ֖רְחוֹתֶ֣יךָ לַמְּדֵֽנִי׃<verse eID="Ps.25.4" />
  <verse osisID="Ps.25.5" sID="Ps.25.5" n="ה" />הַדְרִ֘יכֵ֤נִי בַאֲמִתֶּ֨ךָ ׀ וְֽלַמְּדֵ֗נִי כִּֽי־אַ֭תָּה אֱלֹהֵ֣י יִשְׁעִ֑י אוֹתְךָ֥ קִ֝וִּ֗יתִי כׇּל־הַיּֽוֹם׃<verse eID="Ps.25.5" />
  <verse osisID="Ps.25.6" sID="Ps.25.6" n="ו" />זְכֹר־רַחֲמֶ֣יךָ יְ֭הֹוָה וַחֲסָדֶ֑יךָ כִּ֖י מֵעוֹלָ֣ם הֵֽמָּה׃<verse eID="Ps.25.6" />
  <verse osisID="Ps.25.7" sID="Ps.25.7" n="ז" />חַטֹּ֤אות נְעוּרַ֨י ׀ וּפְשָׁעַ֗י אַל־תִּ֫זְכֹּ֥ר כְּחַסְדְּךָ֥ זְכׇר־לִי־אַ֑תָּה לְמַ֖עַן טוּבְךָ֣ יְהֹוָֽה׃<verse eID="Ps.25.7" />
  <verse osisID="Ps.25.8" sID="Ps.25.8" n="ח" />טוֹב־וְיָשָׁ֥ר יְהֹוָ֑ה עַל־כֵּ֤ן יוֹרֶ֖ה חַטָּאִ֣ים בַּדָּֽרֶךְ׃<verse eID="Ps.25.8" />
  <verse osisID="Ps.25.9" sID="Ps.25.9" n="ט" />יַדְרֵ֣ךְ עֲ֭נָוִים בַּמִּשְׁפָּ֑ט וִילַמֵּ֖ד עֲנָוִ֣ים דַּרְכּֽוֹ׃<verse eID="Ps.25.9" />
  <verse osisID="Ps.25.10" sID="Ps.25.10" n="י" />כׇּל־אׇרְח֣וֹת יְ֭הֹוָה חֶ֣סֶד וֶאֱמֶ֑ת לְנֹצְרֵ֥י בְ֝רִית֗וֹ וְעֵדֹתָֽיו׃<verse eID="Ps.25.10" />
  <verse osisID="Ps.25.11" sID="Ps.25.11" n="יא" />לְמַֽעַן־שִׁמְךָ֥ יְהֹוָ֑ה וְֽסָלַחְתָּ֥ לַ֝עֲוֺנִ֗י כִּ֣י רַב־הֽוּא׃<verse eID="Ps.25.11" />
  <verse osisID="Ps.25.12" sID="Ps.25.12" n="יב" />מִי־זֶ֣ה הָ֭אִישׁ יְרֵ֣א יְהֹוָ֑ה י֝וֹרֶ֗נּוּ בְּדֶ֣רֶךְ יִבְחָֽר׃<verse eID="Ps.25.12" />
  <verse osisID="Ps.25.13" sID="Ps.25.13" n="יג" />נַ֭פְשׁוֹ בְּט֣וֹב תָּלִ֑ין וְ֝זַרְע֗וֹ יִ֣ירַשׁ אָֽרֶץ׃<verse eID="Ps.25.13" />
  <verse osisID="Ps.25.14" sID="Ps.25.14" n="יד" />ס֣וֹד יְ֭הֹוָה לִירֵאָ֑יו וּ֝בְרִית֗וֹ לְהוֹדִיעָֽם׃<verse eID="Ps.25.14" />
  <verse osisID="Ps.25.15" sID="Ps.25.15" n="טו" />עֵינַ֣י תָּ֭מִיד אֶל־יְהֹוָ֑ה כִּ֤י הֽוּא־יוֹצִ֖יא מֵרֶ֣שֶׁת רַגְלָֽי׃<verse eID="Ps.25.15" />
  <verse osisID="Ps.25.16" sID="Ps.25.16" n="טז" />פְּנֵה־אֵלַ֥י וְחׇנֵּ֑נִי כִּֽי־יָחִ֖יד וְעָנִ֣י אָֽנִי׃<verse eID="Ps.25.16" />
  <verse osisID="Ps.25.17" sID="Ps.25.17" n="יז" />צָר֣וֹת לְבָבִ֣י הִרְחִ֑יבוּ מִ֝מְּצוּקוֹתַ֗י הוֹצִיאֵֽנִי׃<verse eID="Ps.25.17" />
  <verse osisID="Ps.25.18" sID="Ps.25.18" n="יח" />רְאֵ֣ה עׇ֭נְיִי וַעֲמָלִ֑י וְ֝שָׂ֗א לְכׇל־חַטֹּאותָֽי׃<verse eID="Ps.25.18" />
  <verse osisID="Ps.25.19" sID="Ps.25.19" n="יט" />רְאֵֽה־אֹיְבַ֥י כִּי־רָ֑בּוּ וְשִׂנְאַ֖ת חָמָ֣ס שְׂנֵאֽוּנִי׃<verse eID="Ps.25.19" />
  <verse osisID="Ps.25.20" sID="Ps.25.20" n="כ" />שׇׁמְרָ֣ה נַ֭פְשִׁי וְהַצִּילֵ֑נִי אַל־אֵ֝ב֗וֹשׁ כִּֽי־חָסִ֥יתִי בָֽךְ׃<verse eID="Ps.25.20" />
  <verse osisID="Ps.25.21" sID="Ps.25.21" n="כא" />תֹּם־וָיֹ֥שֶׁר יִצְּר֑וּנִי כִּ֝֗י קִוִּיתִֽיךָ׃<verse eID="Ps.25.21" />
  <verse osisID="Ps.25.22" sID="Ps.25.22" n="כב" />פְּדֵ֣ה אֱ֭לֹהִים אֶת־יִשְׂרָאֵ֑ל מִ֝כֹּ֗ל צָרוֹתָֽיו׃<verse eID="Ps.25.22" />
  <chapter eID="Ps.25" />
  <lb />
  <lb />
  <chapter osisID="Ps.26" sID="Ps.26" n="כו" />
  <verse osisID="Ps.26.1" sID="Ps.26.1" n="א" />לְדָוִ֨ד ׀ שׇׁפְטֵ֤נִי יְהֹוָ֗ה כִּֽי־אֲ֭נִי בְּתֻמִּ֣י הָלַ֑כְתִּי וּבַיהֹוָ֥ה בָּ֝טַ֗חְתִּי לֹ֣א אֶמְעָֽד׃<verse eID="Ps.26.1" />
  <verse osisID="Ps.26.2" sID="Ps.26.2" n="ב" />בְּחָנֵ֣נִי יְהֹוָ֣ה וְנַסֵּ֑נִי <seg type="x-ketiv">צרופה</seg> צׇרְפָ֖ה כִלְיוֹתַ֣י וְלִבִּֽי׃<verse eID="Ps.26.2" />
  <verse osisID="Ps.26.3" sID="Ps.26.3" n="ג" />כִּֽי־חַ֭סְדְּךָ לְנֶ֣גֶד עֵינָ֑י וְ֝הִתְהַלַּ֗כְתִּי בַּאֲמִתֶּֽךָ׃<verse eID="Ps.26.3" />
  <verse osisID="Ps.26.4" sID="Ps.26.4" n="ד" />לֹֽא־יָ֭שַׁבְתִּי עִם־מְתֵי־שָׁ֑וְא וְעִ֥ם נַ֝עֲלָמִ֗ים לֹ֣א אָבֽוֹא׃<verse eID="Ps.26.4" />
  <verse osisID="Ps.26.5" sID="Ps.26.5" n="ה" />שָׂ֭נֵאתִי קְהַ֣ל מְרֵעִ֑ים וְעִם־רְ֝שָׁעִ֗ים לֹ֣א אֵשֵֽׁב׃<verse eID="Ps.26.5" />
  <verse osisID="Ps.26.6" sID="Ps.26.6" n="ו" />אֶרְחַ֣ץ בְּנִקָּי֣וֹן כַּפָּ֑י וַאֲסֹבְבָ֖ה אֶת־מִזְבַּחֲךָ֣ יְהֹוָֽה׃<verse eID="Ps.26.6" />
  <verse osisID="Ps.26.7" sID="Ps.26.7" n="ז" />לַ֭שְׁמִעַ בְּק֣וֹל תּוֹדָ֑ה וּ֝לְסַפֵּ֗ר כׇּל־נִפְלְאוֹתֶֽיךָ׃<verse eID="Ps.26.7" />
  <verse osisID="Ps.26.8" sID="Ps.26.8" n="ח" />יְֽהֹוָ֗ה אָ֭הַבְתִּי מְע֣וֹן בֵּיתֶ֑ךָ וּ֝מְק֗וֹם מִשְׁכַּ֥ן כְּבוֹדֶֽךָ׃<verse eID="Ps.26.8" />
  <verse osisID="Ps.26.9" sID="Ps.26.9" n="ט" />אַל־תֶּאֱסֹ֣ף עִם־חַטָּאִ֣ים נַפְשִׁ֑י וְעִם־אַנְשֵׁ֖י דָמִ֣ים חַיָּֽי׃<verse eID="Ps.26.9" />
  <verse osisID="Ps.26.10" sID="Ps.26.10" n="י" />אֲשֶׁר־בִּידֵיהֶ֥ם זִמָּ֑ה וִ֝ימִינָ֗ם מָ֣לְאָה שֹּֽׁחַד׃<verse eID="Ps.26.10" />
  <verse osisID="Ps.26.11" sID="Ps.26.11" n="יא" />וַ֭אֲנִי בְּתֻמִּ֥י אֵלֵ֗ךְ פְּדֵ֣נִי וְחׇנֵּֽנִי׃<verse eID="Ps.26.11" />
  <verse osisID="Ps.26.12" sID="Ps.26.12" n="יב" />רַ֭גְלִי עָמְדָ֣ה בְמִישׁ֑וֹר בְּ֝מַקְהֵלִ֗ים אֲבָרֵ֥ךְ יְהֹוָֽה׃<verse eID="Ps.26.12" />
  <chapter eID="Ps.26" />
  <lb />
  <lb />
  <chapter osisID="Ps.27" sID="Ps.27" n="כז" />
  <verse osisID="Ps.27.1" sID="Ps.27.1" n="א" />לְדָוִ֨ד ׀ יְהֹוָ֤ה ׀ אוֹרִ֣י וְ֭יִשְׁעִי מִמִּ֣י אִירָ֑א יְהֹוָ֥ה מָעוֹז־חַ֝יַּ֗י מִמִּ֥י אֶפְחָֽד׃<verse eID="Ps.27.1" />
  <verse osisID="Ps.27.2" sID="Ps.27.2" n="ב" />בִּקְרֹ֤ב עָלַ֨י ׀ מְרֵעִים֮ לֶאֱכֹ֢ל אֶת־בְּשָׂ֫רִ֥י צָרַ֣י וְאֹיְבַ֣י לִ֑י הֵ֖מָּה כָשְׁל֣וּ וְנָפָֽלוּ׃<verse eID="Ps.27.2" />
  <verse osisID="Ps.27.3" sID="Ps.27.3" n="ג" />אִם־תַּחֲנֶ֬ה עָלַ֨י ׀ מַחֲנֶה֮ לֹא־יִירָ֢א לִ֫בִּ֥י אִם־תָּק֣וּם עָ֭לַי מִלְחָמָ֑ה בְּ֝זֹ֗את אֲנִ֣י בוֹטֵֽחַ׃<verse eID="Ps.27.3" />
  <verse osisID="Ps.27.4" sID="Ps.27.4" n="ד" />אַחַ֤ת ׀ שָׁאַ֣לְתִּי מֵֽאֵת־יְהֹוָה֮ אוֹתָ֢הּ אֲבַ֫קֵּ֥שׁ שִׁבְתִּ֣י בְּבֵית־יְ֭הֹוָה כׇּל־יְמֵ֣י חַיַּ֑י לַחֲז֥וֹת בְּנֹעַם־יְ֝הֹוָ֗ה וּלְבַקֵּ֥ר בְּהֵֽיכָלֽוֹ׃<verse eID="Ps.27.4" />
  <verse osisID="Ps.27.5" sID="Ps.27.5" n="ה" />כִּ֤י יִצְפְּנֵ֨נִי ׀ בְּסֻכֹּה֮ בְּי֢וֹם רָ֫עָ֥ה יַ֭סְתִּרֵנִי בְּסֵ֣תֶר אׇהֳל֑וֹ בְּ֝צ֗וּר יְרוֹמְמֵֽנִי׃<verse eID="Ps.27.5" />
  <verse osisID="Ps.27.6" sID="Ps.27.6" n="ו" />וְעַתָּ֨ה יָר֪וּם רֹאשִׁ֡י עַ֤ל אֹיְבַ֬י סְֽבִיבוֹתַ֗י וְאֶזְבְּחָ֣ה בְ֭אׇהֳלוֹ זִבְחֵ֣י תְרוּעָ֑ה אָשִׁ֥ירָה וַ֝אֲזַמְּרָ֗ה לַֽיהֹוָֽה׃<verse eID="Ps.27.6" />
  <verse osisID="Ps.27.7" sID="Ps.27.7" n="ז" />שְׁמַע־יְהֹוָ֖ה קוֹלִ֥י אֶקְרָ֗א וְחׇנֵּ֥נִי וַֽעֲנֵֽנִי׃<verse eID="Ps.27.7" />
  <verse osisID="Ps.27.8" sID="Ps.27.8" n="ח" />לְךָ֤ ׀ אָמַ֣ר לִ֭בִּי בַּקְּשׁ֣וּ פָנָ֑י אֶת־פָּנֶ֖יךָ יְהֹוָ֣ה אֲבַקֵּֽשׁ׃<verse eID="Ps.27.8" />
  <verse osisID="Ps.27.9" sID="Ps.27.9" n="ט" />אַל־תַּסְתֵּ֬ר פָּנֶ֨יךָ ׀ מִמֶּנִּי֮ אַ֥ל תַּט־בְּאַ֗ף עַ֫בְדֶּ֥ךָ עֶזְרָתִ֥י הָיִ֑יתָ אַֽל־תִּטְּשֵׁ֥נִי וְאַל־תַּ֝עַזְבֵ֗נִי אֱלֹהֵ֥י יִשְׁעִֽי׃<verse eID="Ps.27.9" />
  <verse osisID="Ps.27.10" sID="Ps.27.10" n="י" />כִּֽי־אָבִ֣י וְאִמִּ֣י עֲזָב֑וּנִי וַֽיהֹוָ֣ה יַאַסְפֵֽנִי׃<verse eID="Ps.27.10" />
  <verse osisID="Ps.27.11" sID="Ps.27.11" n="יא" />ה֤וֹרֵ֥נִי יְהֹוָ֗ה דַּ֫רְכֶּ֥ךָ וּ֭נְחֵנִי בְּאֹ֣רַח מִישׁ֑וֹר לְ֝מַ֗עַן שֽׁוֹרְרָֽי׃<verse eID="Ps.27.11" />
  <verse osisID="Ps.27.12" sID="Ps.27.12" n="יב" />אַֽל־תִּ֭תְּנֵנִי בְּנֶ֣פֶשׁ צָרָ֑י כִּ֥י קָמוּ־בִ֥י עֵדֵי־שֶׁ֝֗קֶר וִיפֵ֥חַ חָמָֽס׃<verse eID="Ps.27.12" />
  <verse osisID="Ps.27.13" sID="Ps.27.13" n="יג" />לׅׄוּׅׄלֵׅ֗ׄאׅׄ הֶ֭אֱמַנְתִּי לִרְא֥וֹת בְּֽטוּב־יְהֹוָ֗ה בְּאֶ֣רֶץ חַיִּֽים׃<verse eID="Ps.27.13" />
  <verse osisID="Ps.27.14" sID="Ps.27.14" n="יד" />קַוֵּ֗ה אֶל־יְ֫הֹוָ֥ה חֲ֭זַק וְיַאֲמֵ֣ץ לִבֶּ֑ךָ וְ֝קַוֵּ֗ה אֶל־יְהֹוָֽה׃<verse eID="Ps.27.14" />
  <chapter eID="Ps.27" />
  <lb />
  <lb />
  <chapter osisID="Ps.28" sID="Ps.28" n="כח" />
  <verse osisID="Ps.28.1" sID="Ps.28.1" n="א" />לְדָוִ֡ד אֵ֘לֶ֤יךָ יְהֹוָ֨ה ׀ אֶקְרָ֗א צוּרִי֮ אַֽל־תֶּחֱרַ֢שׁ מִ֫מֶּ֥נִּי פֶּן־תֶּחֱשֶׁ֥ה מִמֶּ֑נִּי וְ֝נִמְשַׁ֗לְתִּי עִם־י֥וֹרְדֵי בֽוֹר׃<verse eID="Ps.28.1" />
  <verse osisID="Ps.28.2" sID="Ps.28.2" n="ב" />שְׁמַ֤ע ק֣וֹל תַּ֭חֲנוּנַי בְּשַׁוְּעִ֣י אֵלֶ֑יךָ בְּנׇשְׂאִ֥י יָ֝דַ֗י אֶל־דְּבִ֥יר קׇדְשֶֽׁךָ׃<verse eID="Ps.28.2" />
  <verse osisID="Ps.28.3" sID="Ps.28.3" n="ג" />אַל־תִּמְשְׁכֵ֣נִי עִם־רְשָׁעִים֮ וְעִם־פֹּ֢עֲלֵ֫י אָ֥וֶן דֹּבְרֵ֣י שָׁ֭לוֹם עִם־רֵעֵיהֶ֑ם וְ֝רָעָ֗ה בִּלְבָבָֽם׃<verse eID="Ps.28.3" />
  <verse osisID="Ps.28.4" sID="Ps.28.4" n="ד" />תֶּן־לָהֶ֣ם כְּפׇעֳלָם֮ וּכְרֹ֢עַ מַעַלְלֵ֫יהֶ֥ם כְּמַעֲשֵׂ֣ה יְ֭דֵיהֶם תֵּ֣ן לָהֶ֑ם הָשֵׁ֖ב גְּמוּלָ֣ם לָהֶֽם׃<verse eID="Ps.28.4" />
  <verse osisID="Ps.28.5" sID="Ps.28.5" n="ה" />כִּ֤י לֹ֪א יָבִ֡ינוּ אֶל־פְּעֻלֹּ֣ת יְ֭הֹוָה וְאֶל־מַעֲשֵׂ֣ה יָדָ֑יו יֶ֝הֶרְסֵ֗ם וְלֹ֣א יִבְנֵֽם׃<verse eID="Ps.28.5" />
  <verse osisID="Ps.28.6" sID="Ps.28.6" n="ו" />בָּר֥וּךְ יְהֹוָ֑ה כִּי־שָׁ֝מַ֗ע ק֣וֹל תַּחֲנוּנָֽי׃<verse eID="Ps.28.6" />
  <verse osisID="Ps.28.7" sID="Ps.28.7" n="ז" />יְהֹוָ֤ה ׀ עֻזִּ֥י וּמָגִנִּי֮ בּ֤וֹ בָטַ֥ח לִבִּ֗י וְֽנֶ֫עֱזָ֥רְתִּי וַיַּעֲלֹ֥ז לִבִּ֑י וּֽמִשִּׁירִ֥י אֲהוֹדֶֽנּוּ׃<verse eID="Ps.28.7" />
  <verse osisID="Ps.28.8" sID="Ps.28.8" n="ח" />יְהֹוָ֥ה עֹֽז־לָ֑מוֹ וּמָ֘ע֤וֹז יְשׁוּע֖וֹת מְשִׁיח֣וֹ הֽוּא׃<verse eID="Ps.28.8" />
  <verse osisID="Ps.28.9" sID="Ps.28.9" n="ט" />הוֹשִׁ֤יעָה ׀ אֶת־עַמֶּ֗ךָ וּבָרֵ֥ךְ אֶת־נַחֲלָתֶ֑ךָ וּֽרְעֵ֥ם וְ֝נַשְּׂאֵ֗ם עַד־הָעוֹלָֽם׃<verse eID="Ps.28.9" />
  <chapter eID="Ps.28" />
  <lb />
  <lb />
  <chapter osisID="Ps.29" sID="Ps.29" n="כט" />
  <verse osisID="Ps.29.1" sID="Ps.29.1" n="א" />מִזְמ֗וֹר לְדָ֫וִ֥ד הָב֣וּ לַ֭יהֹוָה בְּנֵ֣י אֵלִ֑ים הָב֥וּ לַ֝יהֹוָ֗ה כָּב֥וֹד וָעֹֽז׃<verse eID="Ps.29.1" />
  <verse osisID="Ps.29.2" sID="Ps.29.2" n="ב" />הָב֣וּ לַ֭יהֹוָה כְּב֣וֹד שְׁמ֑וֹ הִשְׁתַּחֲו֥וּ לַ֝יהֹוָ֗ה בְּהַדְרַת־קֹֽדֶשׁ׃<verse eID="Ps.29.2" />
  <verse osisID="Ps.29.3" sID="Ps.29.3" n="ג" />ק֥וֹל יְהֹוָ֗ה עַל־הַ֫מָּ֥יִם אֵֽל־הַכָּב֥וֹד הִרְעִ֑ים יְ֝הֹוָ֗ה עַל־מַ֥יִם רַבִּֽים׃<verse eID="Ps.29.3" />
  <verse osisID="Ps.29.4" sID="Ps.29.4" n="ד" />קוֹל־יְהֹוָ֥ה בַּכֹּ֑חַ ק֥וֹל יְ֝הֹוָ֗ה בֶּהָדָֽר׃<verse eID="Ps.29.4" />
  <verse osisID="Ps.29.5" sID="Ps.29.5" n="ה" />ק֣וֹל יְ֭הֹוָה שֹׁבֵ֣ר אֲרָזִ֑ים וַיְשַׁבֵּ֥ר יְ֝הֹוָ֗ה אֶת־אַרְזֵ֥י הַלְּבָנֽוֹן׃<verse eID="Ps.29.5" />
  <verse osisID="Ps.29.6" sID="Ps.29.6" n="ו" />וַיַּרְקִידֵ֥ם כְּמוֹ־עֵ֑גֶל לְבָנ֥וֹן וְ֝שִׂרְיֹ֗ן כְּמ֣וֹ בֶן־רְאֵמִֽים׃<verse eID="Ps.29.6" />
  <verse osisID="Ps.29.7" sID="Ps.29.7" n="ז" />קוֹל־יְהֹוָ֥ה חֹצֵ֗ב לַהֲב֥וֹת אֵֽשׁ׃<verse eID="Ps.29.7" />
  <verse osisID="Ps.29.8" sID="Ps.29.8" n="ח" />ק֣וֹל יְ֭הֹוָה יָחִ֣יל מִדְבָּ֑ר יָחִ֥יל יְ֝הֹוָ֗ה מִדְבַּ֥ר קָדֵֽשׁ׃<verse eID="Ps.29.8" />
  <verse osisID="Ps.29.9" sID="Ps.29.9" n="ט" />ק֤וֹל יְהֹוָ֨ה ׀ יְחוֹלֵ֣ל אַיָּלוֹת֮ וַֽיֶּחֱשֹׂ֢ף יְעָ֫ר֥וֹת וּבְהֵיכָל֑וֹ כֻּ֝לּ֗וֹ אֹמֵ֥ר כָּבֽוֹד׃<verse eID="Ps.29.9" />
  <verse osisID="Ps.29.10" sID="Ps.29.10" n="י" />יְ֭הֹוָה לַמַּבּ֣וּל יָשָׁ֑ב וַיֵּ֥שֶׁב יְ֝הֹוָ֗ה מֶ֣לֶךְ לְעוֹלָֽם׃<verse eID="Ps.29.10" />
  <verse osisID="Ps.29.11" sID="Ps.29.11" n="יא" />יְֽהֹוָ֗ה עֹ֭ז לְעַמּ֣וֹ יִתֵּ֑ן יְהֹוָ֓ה ׀ יְבָרֵ֖ךְ אֶת־עַמּ֣וֹ בַשָּׁלֽוֹם׃<verse eID="Ps.29.11" />
  <chapter eID="Ps.29" />
  <lb />
  <lb />
  <chapter osisID="Ps.30" sID="Ps.30" n="ל" />
  <verse osisID="Ps.30.1" sID="Ps.30.1" n="א" />מִזְמ֡וֹר שִׁיר־חֲנֻכַּ֖ת הַבַּ֣יִת לְדָוִֽד׃<verse eID="Ps.30.1" />
  <verse osisID="Ps.30.2" sID="Ps.30.2" n="ב" />אֲרוֹמִמְךָ֣ יְ֭הֹוָה כִּ֣י דִלִּיתָ֑נִי וְלֹֽא־שִׂמַּ֖חְתָּ אֹיְבַ֣י לִֽי׃<verse eID="Ps.30.2" />
  <verse osisID="Ps.30.3" sID="Ps.30.3" n="ג" />יְהֹוָ֥ה אֱלֹהָ֑י שִׁוַּ֥עְתִּי אֵ֝לֶ֗יךָ וַתִּרְפָּאֵֽנִי׃<verse eID="Ps.30.3" />
  <verse osisID="Ps.30.4" sID="Ps.30.4" n="ד" />יְֽהֹוָ֗ה הֶעֱלִ֣יתָ מִן־שְׁא֣וֹל נַפְשִׁ֑י חִ֝יִּיתַ֗נִי <seg type="x-ketiv">מיורדי</seg> מִיׇּֽרְדִי־בֽוֹר׃<verse eID="Ps.30.4" />
  <verse osisID="Ps.30.5" sID="Ps.30.5" n="ה" />זַמְּר֣וּ לַיהֹוָ֣ה חֲסִידָ֑יו וְ֝הוֹד֗וּ לְזֵ֣כֶר קׇדְשֽׁוֹ׃<verse eID="Ps.30.5" />
  <verse osisID="Ps.30.6" sID="Ps.30.6" n="ו" />כִּ֤י רֶ֨גַע ׀ בְּאַפּוֹ֮ חַיִּ֢ים בִּרְצ֫וֹנ֥וֹ בָּ֭עֶרֶב יָלִ֥ין בֶּ֗כִי וְלַבֹּ֥קֶר רִנָּֽה׃<verse eID="Ps.30.6" />
  <verse osisID="Ps.30.7" sID="Ps.30.7" n="ז" />וַ֭אֲנִי אָמַ֣רְתִּי בְשַׁלְוִ֑י בַּל־אֶמּ֥וֹט לְעוֹלָֽם׃<verse eID="Ps.30.7" />
  <verse osisID="Ps.30.8" sID="Ps.30.8" n="ח" />יְֽהֹוָ֗ה בִּרְצוֹנְךָ֮ הֶעֱמַ֢דְתָּה לְֽהַרְרִ֫י<seg type="x-implicit-maqaf">־</seg>עֹ֥ז הִסְתַּ֥רְתָּ פָנֶ֗יךָ הָיִ֥יתִי נִבְהָֽל׃<verse eID="Ps.30.8" />
  <verse osisID="Ps.30.9" sID="Ps.30.9" n="ט" />אֵלֶ֣יךָ יְהֹוָ֣ה אֶקְרָ֑א וְאֶל־אֲ֝דֹנָ֗י אֶתְחַנָּֽן׃<verse eID="Ps.30.9" />
  <verse osisID="Ps.30.10" sID="Ps.30.10" n="י" />מַה־בֶּ֥צַע בְּדָמִי֮ בְּרִדְתִּ֢י אֶ֫ל<seg type="x-implicit-maqaf">־</seg>שָׁ֥חַת הֲיוֹדְךָ֥ עָפָ֑ר הֲיַגִּ֥יד אֲמִתֶּֽךָ׃<verse eID="Ps.30.10" />
  <verse osisID="Ps.30.11" sID="Ps.30.11" n="יא" />שְׁמַע־יְהֹוָ֥ה וְחׇנֵּ֑נִי יְ֝הֹוָ֗ה הֱֽיֵה־עֹזֵ֥ר לִֽי׃<verse eID="Ps.30.11" />
  <verse osisID="Ps.30.12" sID="Ps.30.12" n="יב" />הָפַ֣כְתָּ מִסְפְּדִי֮ לְמָח֢וֹל לִ֥֫י פִּתַּ֥חְתָּ שַׂקִּ֑י וַֽתְּאַזְּרֵ֥נִי שִׂמְחָֽה׃<verse eID="Ps.30.12" />
  <verse osisID="Ps.30.13" sID="Ps.30.13" n="יג" />לְמַ֤עַן ׀ יְזַמֶּרְךָ֣ כָ֭בוֹד וְלֹ֣א יִדֹּ֑ם יְהֹוָ֥ה אֱ֝לֹהַ֗י לְעוֹלָ֥ם אוֹדֶֽךָּ׃<verse eID="Ps.30.13" />
  <chapter eID="Ps.30" />
  <lb />
  <lb />
  <chapter osisID="Ps.31" sID="Ps.31" n="לא" />
  <verse osisID="Ps.31.1" sID="Ps.31.1" n="א" />לַמְנַצֵּ֗חַ מִזְמ֥וֹר לְדָוִֽד׃<verse eID="Ps.31.1" />
  <verse osisID="Ps.31.2" sID="Ps.31.2" n="ב" />בְּךָֽ־יְהֹוָ֣ה חָ֭סִיתִי אַל־אֵב֣וֹשָׁה לְעוֹלָ֑ם בְּצִדְקָתְךָ֥ פַלְּטֵֽנִי׃<verse eID="Ps.31.2" />
  <verse osisID="Ps.31.3" sID="Ps.31.3" n="ג" />הַטֵּ֤ה אֵלַ֨י ׀ אׇזְנְךָ֮ מְהֵרָ֢ה הַצִּ֫ילֵ֥נִי הֱיֵ֤ה לִ֨י ׀ לְֽצוּר־מָ֭עוֹז לְבֵ֥ית מְצוּד֗וֹת לְהוֹשִׁיעֵֽנִי׃<verse eID="Ps.31.3" />
  <verse osisID="Ps.31.4" sID="Ps.31.4" n="ד" />כִּֽי־סַלְעִ֣י וּמְצֽוּדָתִ֣י אָ֑תָּה וּלְמַ֥עַן שִׁ֝מְךָ֗ תַּֽנְחֵ֥נִי וּֽתְנַהֲלֵֽנִי׃<verse eID="Ps.31.4" />
  <verse osisID="Ps.31.5" sID="Ps.31.5" n="ה" />תּוֹצִיאֵ֗נִי מֵרֶ֣שֶׁת ז֭וּ טָ֣מְנוּ לִ֑י כִּי־אַ֝תָּ֗ה מָעוּזִּֽי׃<verse eID="Ps.31.5" />
  <verse osisID="Ps.31.6" sID="Ps.31.6" n="ו" />בְּיָדְךָ֮ אַפְקִ֢יד ר֫וּחִ֥י פָּדִ֖יתָ אוֹתִ֥י יְהֹוָ֗ה אֵ֣ל אֱמֶֽת׃<verse eID="Ps.31.6" />
  <verse osisID="Ps.31.7" sID="Ps.31.7" n="ז" />שָׂנֵ֗אתִי הַשֹּׁמְרִ֥ים הַבְלֵי־שָׁ֑וְא וַ֝אֲנִ֗י אֶל־יְהֹוָ֥ה בָּטָֽחְתִּי׃<verse eID="Ps.31.7" />
  <verse osisID="Ps.31.8" sID="Ps.31.8" n="ח" />אָגִ֥ילָה וְאֶשְׂמְחָ֗ה בְּחַ֫סְדֶּ֥ךָ אֲשֶׁ֣ר רָ֭אִיתָ אֶת־עׇנְיִ֑י יָ֝דַ֗עְתָּ בְּצָר֥וֹת נַפְשִֽׁי׃<verse eID="Ps.31.8" />
  <verse osisID="Ps.31.9" sID="Ps.31.9" n="ט" />וְלֹ֣א הִ֭סְגַּרְתַּנִי בְּיַד־אוֹיֵ֑ב הֶעֱמַ֖דְתָּ בַמֶּרְחָ֣ב רַגְלָֽי׃<verse eID="Ps.31.9" />
  <verse osisID="Ps.31.10" sID="Ps.31.10" n="י" />חׇנֵּ֥נִי יְהֹוָה֮ כִּ֤י צַ֫ר<seg type="x-implicit-maqaf">־</seg>לִ֥י עָשְׁשָׁ֖ה בְכַ֥עַס עֵינִ֗י נַפְשִׁ֥י וּבִטְנִֽי׃<verse eID="Ps.31.10" />
  <verse osisID="Ps.31.11" sID="Ps.31.11" n="יא" />כִּ֤י כָל֪וּ בְיָג֡וֹן חַיַּי֮ וּשְׁנוֹתַ֢י בַּאֲנָ֫חָ֥ה כָּשַׁ֣ל בַּעֲוֺנִ֣י כֹחִ֑י וַעֲצָמַ֥י עָשֵֽׁשׁוּ׃<verse eID="Ps.31.11" />
  <verse osisID="Ps.31.12" sID="Ps.31.12" n="יב" />מִכׇּל־צֹרְרַ֨י הָיִ֪יתִי חֶרְפָּ֡ה וְלִ֥שְׁכֵנַ֨י ׀ מְאֹד֮ וּפַ֢חַד לִֽמְיֻדָּ֫עָ֥י רֹאַ֥י בַּח֑וּץ נָדְד֥וּ מִמֶּֽנִּי׃<verse eID="Ps.31.12" />
  <verse osisID="Ps.31.13" sID="Ps.31.13" n="יג" />נִ֭שְׁכַּחְתִּי כְּמֵ֣ת מִלֵּ֑ב הָ֝יִ֗יתִי כִּכְלִ֥י אֹבֵֽד׃<verse eID="Ps.31.13" />
  <verse osisID="Ps.31.14" sID="Ps.31.14" n="יד" />כִּ֤י שָׁמַ֨עְתִּי ׀ דִּבַּ֥ת רַבִּים֮ מָג֢וֹר מִסָּ֫בִ֥יב בְּהִוָּסְדָ֣ם יַ֣חַד עָלַ֑י לָקַ֖חַת נַפְשִׁ֣י זָמָֽמוּ׃<verse eID="Ps.31.14" />
  <verse osisID="Ps.31.15" sID="Ps.31.15" n="טו" />וַאֲנִ֤י ׀ עָלֶ֣יךָ בָטַ֣חְתִּי יְהֹוָ֑ה אָ֝מַ֗רְתִּי אֱלֹהַ֥י אָֽתָּה׃<verse eID="Ps.31.15" />
  <verse osisID="Ps.31.16" sID="Ps.31.16" n="טז" />בְּיָדְךָ֥ עִתֹּתָ֑י הַצִּ֘ילֵ֤נִי מִיַּד־א֝וֹיְבַ֗י וּמֵֽרֹדְפָֽי׃<verse eID="Ps.31.16" />
  <verse osisID="Ps.31.17" sID="Ps.31.17" n="יז" />הָאִ֣ירָה פָ֭נֶיךָ עַל־עַבְדֶּ֑ךָ ה֖וֹשִׁיעֵ֣נִי בְחַסְדֶּֽךָ׃<verse eID="Ps.31.17" />
  <verse osisID="Ps.31.18" sID="Ps.31.18" n="יח" />יְֽהֹוָ֗ה אַל־אֵ֭בוֹשָׁה כִּ֣י קְרָאתִ֑יךָ יֵבֹ֥שׁוּ רְ֝שָׁעִ֗ים יִדְּמ֥וּ לִשְׁאֽוֹל׃<verse eID="Ps.31.18" />
  <verse osisID="Ps.31.19" sID="Ps.31.19" n="יט" />תֵּ֥אָלַ֗מְנָה שִׂפְתֵ֫י<seg type="x-implicit-maqaf">־</seg>שָׁ֥קֶר הַדֹּבְר֖וֹת עַל־צַדִּ֥יק עָתָ֗ק בְּגַאֲוָ֥ה וָבֽוּז׃<verse eID="Ps.31.19" />
  <verse osisID="Ps.31.20" sID="Ps.31.20" n="כ" />מָ֤ה רַֽב־טוּבְךָ֮ אֲשֶׁר־צָפַ֢נְתָּ לִּירֵ֫אֶ֥יךָ פָּ֭עַלְתָּ לַחֹסִ֣ים בָּ֑ךְ נֶ֝֗גֶד בְּנֵ֣י אָדָֽם׃<verse eID="Ps.31.20" />
  <verse osisID="Ps.31.21" sID="Ps.31.21" n="כא" />תַּסְתִּירֵ֤ם ׀ בְּסֵ֥תֶר פָּנֶיךָ֮ מֵרֻכְסֵ֫י<seg type="x-implicit-maqaf">־</seg>אִ֥ישׁ תִּצְפְּנֵ֥ם בְּסֻכָּ֗ה מֵרִ֥יב לְשֹׁנֽוֹת׃<verse eID="Ps.31.21" />
  <verse osisID="Ps.31.22" sID="Ps.31.22" n="כב" />בָּר֥וּךְ יְהֹוָ֑ה כִּ֥י הִפְלִ֘יא חַסְדּ֥וֹ לִ֝֗י בְּעִ֣יר מָצֽוֹר׃<verse eID="Ps.31.22" />
  <verse osisID="Ps.31.23" sID="Ps.31.23" n="כג" />וַאֲנִ֤י ׀ אָ֘מַ֤רְתִּי בְחׇפְזִ֗י נִגְרַזְתִּי֮ מִנֶּ֢גֶד עֵ֫ינֶ֥יךָ אָכֵ֗ן שָׁ֭מַעְתָּ ק֥וֹל תַּחֲנוּנַ֗י בְּשַׁוְּעִ֥י אֵלֶֽיךָ׃<verse eID="Ps.31.23" />
  <verse osisID="Ps.31.24" sID="Ps.31.24" n="כד" />אֶ֥הֱב֥וּ אֶֽת־יְהֹוָ֗ה כׇּֽל־חֲסִ֫ידָ֥יו אֱ֭מוּנִים נֹצֵ֣ר יְהֹוָ֑ה וּמְשַׁלֵּ֥ם עַל־יֶ֝֗תֶר עֹשֵׂ֥ה גַאֲוָֽה׃<verse eID="Ps.31.24" />
  <verse osisID="Ps.31.25" sID="Ps.31.25" n="כה" />חִ֭זְקוּ וְיַאֲמֵ֣ץ לְבַבְכֶ֑ם כׇּל־הַ֝מְיַחֲלִ֗ים לַֽיהֹוָֽה׃<verse eID="Ps.31.25" />
  <chapter eID="Ps.31" />
  <lb />
  <lb />
  <chapter osisID="Ps.32" sID="Ps.32" n="לב" />
  <verse osisID="Ps.32.1" sID="Ps.32.1" n="א" />לְדָוִ֗ד מַ֫שְׂכִּ֥יל אַשְׁרֵ֥י נְֽשׂוּי־פֶּ֗שַׁע כְּס֣וּי חֲטָאָֽה׃<verse eID="Ps.32.1" />
  <verse osisID="Ps.32.2" sID="Ps.32.2" n="ב" />אַ֥שְֽׁרֵי אָדָ֗ם לֹ֤א יַחְשֹׁ֬ב יְהֹוָ֣ה ל֣וֹ עָוֺ֑ן וְאֵ֖ין בְּרוּח֣וֹ רְמִיָּֽה׃<verse eID="Ps.32.2" />
  <verse osisID="Ps.32.3" sID="Ps.32.3" n="ג" />כִּֽי־הֶ֭חֱרַשְׁתִּי בָּל֣וּ עֲצָמָ֑י בְּ֝שַׁאֲגָתִ֗י כׇּל־הַיּֽוֹם׃<verse eID="Ps.32.3" />
  <verse osisID="Ps.32.4" sID="Ps.32.4" n="ד" />כִּ֤י ׀ יוֹמָ֣ם וָלַיְלָה֮ תִּכְבַּ֥ד עָלַ֗י יָ֫דֶ֥ךָ נֶהְפַּ֥ךְ לְשַׁדִּ֑י בְּחַרְבֹ֖נֵי קַ֣יִץ סֶֽלָה׃<verse eID="Ps.32.4" />
  <verse osisID="Ps.32.5" sID="Ps.32.5" n="ה" />חַטָּאתִ֨י אוֹדִ֪יעֲךָ֡ וַעֲ֘וֺנִ֤י לֹֽא־כִסִּ֗יתִי אָמַ֗רְתִּי אוֹדֶ֤ה עֲלֵ֣י פְ֭שָׁעַי לַיהֹוָ֑ה וְאַתָּ֨ה נָ֘שָׂ֤אתָ עֲוֺ֖ן חַטָּאתִ֣י סֶֽלָה׃<verse eID="Ps.32.5" />
  <verse osisID="Ps.32.6" sID="Ps.32.6" n="ו" />עַל־זֹ֡את יִתְפַּלֵּ֬ל כׇּל־חָסִ֨יד ׀ אֵלֶיךָ֮ לְעֵ֢ת מְ֫צֹ֥א רַ֗ק לְ֭שֵׁטֶף מַ֣יִם רַבִּ֑ים אֵ֝לָ֗יו לֹ֣א יַגִּֽיעוּ׃<verse eID="Ps.32.6" />
  <verse osisID="Ps.32.7" sID="Ps.32.7" n="ז" />אַתָּ֤ה ׀ סֵ֥תֶר לִי֮ מִצַּ֢ר תִּ֫צְּרֵ֥נִי רׇנֵּ֥י פַלֵּ֑ט תְּס֖וֹבְבֵ֣נִי סֶֽלָה׃<verse eID="Ps.32.7" />
  <verse osisID="Ps.32.8" sID="Ps.32.8" n="ח" />אַשְׂכִּֽילְךָ֨ ׀ וְֽאוֹרְךָ֗ בְּדֶֽרֶךְ־ז֥וּ תֵלֵ֑ךְ אִיעֲצָ֖ה עָלֶ֣יךָ עֵינִֽי׃<verse eID="Ps.32.8" />
  <verse osisID="Ps.32.9" sID="Ps.32.9" n="ט" />אַל־תִּהְי֤וּ ׀ כְּס֥וּס כְּפֶרֶד֮ אֵ֤ין הָ֫בִ֥ין בְּמֶתֶג־וָרֶ֣סֶן עֶדְי֣וֹ לִבְל֑וֹם בַּ֝֗ל קְרֹ֣ב אֵלֶֽיךָ׃<verse eID="Ps.32.9" />
  <verse osisID="Ps.32.10" sID="Ps.32.10" n="י" />רַבִּ֥ים מַכְאוֹבִ֗ים לָ֫רָשָׁ֥ע וְהַבּוֹטֵ֥חַ בַּֽיהֹוָ֑ה חֶ֝֗סֶד יְסוֹבְבֶֽנּוּ׃<verse eID="Ps.32.10" />
  <verse osisID="Ps.32.11" sID="Ps.32.11" n="יא" />שִׂמְח֬וּ בַיהֹוָ֣ה וְ֭גִילוּ צַדִּיקִ֑ים וְ֝הַרְנִ֗ינוּ כׇּל־יִשְׁרֵי־לֵֽב׃<verse eID="Ps.32.11" />
  <chapter eID="Ps.32" />
  <lb />
  <lb />
  <chapter osisID="Ps.33" sID="Ps.33" n="לג" />
  <verse osisID="Ps.33.1" sID="Ps.33.1" n="א" />רַנְּנ֣וּ צַ֭דִּיקִים בַּֽיהֹוָ֑ה לַ֝יְשָׁרִ֗ים נָאוָ֥ה תְהִלָּֽה׃<verse eID="Ps.33.1" />
  <verse osisID="Ps.33.2" sID="Ps.33.2" n="ב" />הוֹד֣וּ לַיהֹוָ֣ה בְּכִנּ֑וֹר בְּנֵ֥בֶל עָ֝שׂ֗וֹר זַמְּרוּ־לֽוֹ׃<verse eID="Ps.33.2" />
  <verse osisID="Ps.33.3" sID="Ps.33.3" n="ג" />שִֽׁירוּ־ל֭וֹ שִׁ֣יר חָדָ֑שׁ הֵיטִ֥יבוּ נַ֝גֵּ֗ן בִּתְרוּעָֽה׃<verse eID="Ps.33.3" />
  <verse osisID="Ps.33.4" sID="Ps.33.4" n="ד" />כִּֽי־יָשָׁ֥ר דְּבַר־יְהֹוָ֑ה וְכׇל־מַ֝עֲשֵׂ֗הוּ בֶּאֱמוּנָֽה׃<verse eID="Ps.33.4" />
  <verse osisID="Ps.33.5" sID="Ps.33.5" n="ה" />אֹ֭הֵב צְדָקָ֣ה וּמִשְׁפָּ֑ט חֶ֥סֶד יְ֝הֹוָ֗ה מָלְאָ֥ה הָאָֽרֶץ׃<verse eID="Ps.33.5" />
  <verse osisID="Ps.33.6" sID="Ps.33.6" n="ו" />בִּדְבַ֣ר יְ֭הֹוָה שָׁמַ֣יִם נַעֲשׂ֑וּ וּבְר֥וּחַ פִּ֝֗יו כׇּל־צְבָאָֽם׃<verse eID="Ps.33.6" />
  <verse osisID="Ps.33.7" sID="Ps.33.7" n="ז" />כֹּנֵ֣ס כַּ֭נֵּד מֵ֣י הַיָּ֑ם נֹתֵ֖ן בְּאוֹצָר֣וֹת תְּהוֹמֽוֹת׃<verse eID="Ps.33.7" />
  <verse osisID="Ps.33.8" sID="Ps.33.8" n="ח" />יִֽירְא֣וּ מֵ֭יְהֹוָה כׇּל־הָאָ֑רֶץ מִמֶּ֥נּוּ יָ֝ג֗וּרוּ כׇּל־יֹשְׁבֵ֥י תֵבֵֽל׃<verse eID="Ps.33.8" />
  <verse osisID="Ps.33.9" sID="Ps.33.9" n="ט" />כִּ֤י ה֣וּא אָמַ֣ר וַיֶּ֑הִי הֽוּא־צִ֝וָּ֗ה וַֽיַּעֲמֹֽד׃<verse eID="Ps.33.9" />
  <verse osisID="Ps.33.10" sID="Ps.33.10" n="י" />יְֽהֹוָ֗ה הֵפִ֥יר עֲצַת־גּוֹיִ֑ם הֵ֝נִ֗יא מַחְשְׁב֥וֹת עַמִּֽים׃<verse eID="Ps.33.10" />
  <verse osisID="Ps.33.11" sID="Ps.33.11" n="יא" />עֲצַ֣ת יְ֭הֹוָה לְעוֹלָ֣ם תַּעֲמֹ֑ד מַחְשְׁב֥וֹת לִ֝בּ֗וֹ לְדֹ֣ר וָדֹֽר׃<verse eID="Ps.33.11" />
  <verse osisID="Ps.33.12" sID="Ps.33.12" n="יב" />אַשְׁרֵ֣י הַ֭גּוֹי אֲשֶׁר־יְהֹוָ֣ה אֱלֹהָ֑יו הָעָ֓ם ׀ בָּחַ֖ר לְנַחֲלָ֣ה לֽוֹ׃<verse eID="Ps.33.12" />
  <verse osisID="Ps.33.13" sID="Ps.33.13" n="יג" />מִ֭שָּׁמַיִם הִבִּ֣יט יְהֹוָ֑ה רָ֝אָ֗ה אֶֽת־כׇּל־בְּנֵ֥י הָאָדָֽם׃<verse eID="Ps.33.13" />
  <verse osisID="Ps.33.14" sID="Ps.33.14" n="יד" />מִֽמְּכוֹן־שִׁבְתּ֥וֹ הִשְׁגִּ֑יחַ אֶ֖ל כׇּל־יֹשְׁבֵ֣י הָאָֽרֶץ׃<verse eID="Ps.33.14" />
  <verse osisID="Ps.33.15" sID="Ps.33.15" n="טו" />הַיֹּצֵ֣ר יַ֣חַד לִבָּ֑ם הַ֝מֵּבִ֗ין אֶל־כׇּל־מַעֲשֵׂיהֶֽם׃<verse eID="Ps.33.15" />
  <verse osisID="Ps.33.16" sID="Ps.33.16" n="טז" />אֵֽין־הַ֭מֶּלֶךְ נוֹשָׁ֣ע בְּרׇב־חָ֑יִל גִּ֝בּ֗וֹר לֹא־יִנָּצֵ֥ל בְּרׇב־כֹּֽחַ׃<verse eID="Ps.33.16" />
  <verse osisID="Ps.33.17" sID="Ps.33.17" n="יז" />שֶׁ֣קֶר הַ֭סּוּס לִתְשׁוּעָ֑ה וּבְרֹ֥ב חֵ֝יל֗וֹ לֹ֣א יְמַלֵּֽט׃<verse eID="Ps.33.17" />
  <verse osisID="Ps.33.18" sID="Ps.33.18" n="יח" />הִנֵּ֤ה עֵ֣ין יְ֭הֹוָה אֶל־יְרֵאָ֑יו לַֽמְיַחֲלִ֥ים לְחַסְדּֽוֹ׃<verse eID="Ps.33.18" />
  <verse osisID="Ps.33.19" sID="Ps.33.19" n="יט" />לְהַצִּ֣יל מִמָּ֣וֶת נַפְשָׁ֑ם וּ֝לְחַיּוֹתָ֗ם בָּרָעָֽב׃<verse eID="Ps.33.19" />
  <verse osisID="Ps.33.20" sID="Ps.33.20" n="כ" />נַ֭פְשֵׁנוּ חִכְּתָ֣ה לַֽיהֹוָ֑ה עֶזְרֵ֖נוּ וּמָגִנֵּ֣נוּ הֽוּא׃<verse eID="Ps.33.20" />
  <verse osisID="Ps.33.21" sID="Ps.33.21" n="כא" />כִּי־ב֭וֹ יִשְׂמַ֣ח לִבֵּ֑נוּ כִּ֤י בְשֵׁ֖ם קׇדְשׁ֣וֹ בָטָֽחְנוּ׃<verse eID="Ps.33.21" />
  <verse osisID="Ps.33.22" sID="Ps.33.22" n="כב" />יְהִי־חַסְדְּךָ֣ יְהֹוָ֣ה עָלֵ֑ינוּ כַּ֝אֲשֶׁ֗ר יִחַ֥לְנוּ לָֽךְ׃<verse eID="Ps.33.22" />
  <chapter eID="Ps.33" />
  <lb />
  <lb />
  <chapter osisID="Ps.34" sID="Ps.34" n="לד" />
  <verse osisID="Ps.34.1" sID="Ps.34.1" n="א" />לְדָוִ֗ד בְּשַׁנּוֹת֣וֹ אֶת־טַ֭עְמוֹ לִפְנֵ֣י אֲבִימֶ֑לֶךְ וַ֝יְגָרְשֵׁ֗הוּ וַיֵּלַֽךְ׃<verse eID="Ps.34.1" />
  <verse osisID="Ps.34.2" sID="Ps.34.2" n="ב" />אֲבָרְכָ֣ה אֶת־יְהֹוָ֣ה בְּכׇל־עֵ֑ת תָּ֝מִ֗יד תְּֽהִלָּת֥וֹ בְּפִֽי׃<verse eID="Ps.34.2" />
  <verse osisID="Ps.34.3" sID="Ps.34.3" n="ג" />בַּ֭יהֹוָה תִּתְהַלֵּ֣ל נַפְשִׁ֑י יִשְׁמְע֖וּ עֲנָוִ֣ים וְיִשְׂמָֽחוּ׃<verse eID="Ps.34.3" />
  <verse osisID="Ps.34.4" sID="Ps.34.4" n="ד" />גַּדְּל֣וּ לַיהֹוָ֣ה אִתִּ֑י וּנְרוֹמְמָ֖ה שְׁמ֣וֹ יַחְדָּֽו׃<verse eID="Ps.34.4" />
  <verse osisID="Ps.34.5" sID="Ps.34.5" n="ה" />דָּרַ֣שְׁתִּי אֶת־יְהֹוָ֣ה וְעָנָ֑נִי וּמִכׇּל־מְ֝גוּרוֹתַ֗י הִצִּילָֽנִי׃<verse eID="Ps.34.5" />
  <verse osisID="Ps.34.6" sID="Ps.34.6" n="ו" />הִבִּ֣יטוּ אֵלָ֣יו וְנָהָ֑רוּ וּ֝פְנֵיהֶ֗ם אַל־יֶחְפָּֽרוּ׃<verse eID="Ps.34.6" />
  <verse osisID="Ps.34.7" sID="Ps.34.7" n="ז" />זֶ֤ה עָנִ֣י קָ֭רָא וַיהֹוָ֣ה שָׁמֵ֑עַ וּמִכׇּל־צָ֝רוֹתָ֗יו הוֹשִׁיעֽוֹ׃<verse eID="Ps.34.7" />
  <verse osisID="Ps.34.8" sID="Ps.34.8" n="ח" />חֹנֶ֤ה מַלְאַךְ־יְהֹוָ֓ה סָ֘בִ֤יב לִירֵאָ֗יו וַֽיְחַלְּצֵֽם׃<verse eID="Ps.34.8" />
  <verse osisID="Ps.34.9" sID="Ps.34.9" n="ט" />טַעֲמ֣וּ וּ֭רְאוּ כִּֽי־ט֣וֹב יְהֹוָ֑ה אַֽשְׁרֵ֥י הַ֝גֶּ֗בֶר יֶחֱסֶה־בּֽוֹ׃<verse eID="Ps.34.9" />
  <verse osisID="Ps.34.10" sID="Ps.34.10" n="י" />יְר֣אוּ אֶת־יְהֹוָ֣ה קְדֹשָׁ֑יו כִּי־אֵ֥ין מַ֝חְס֗וֹר לִירֵאָֽיו׃<verse eID="Ps.34.10" />
  <verse osisID="Ps.34.11" sID="Ps.34.11" n="יא" />כְּ֭פִירִים רָשׁ֣וּ וְרָעֵ֑בוּ וְדֹרְשֵׁ֥י יְ֝הֹוָ֗ה לֹא־יַחְסְר֥וּ כׇל־טֽוֹב׃<verse eID="Ps.34.11" />
  <verse osisID="Ps.34.12" sID="Ps.34.12" n="יב" />לְֽכוּ־בָ֭נִים שִׁמְעוּ־לִ֑י יִֽרְאַ֥ת יְ֝הֹוָ֗ה אֲלַמֶּדְכֶֽם׃<verse eID="Ps.34.12" />
  <verse osisID="Ps.34.13" sID="Ps.34.13" n="יג" />מִֽי־הָ֭אִישׁ הֶחָפֵ֣ץ חַיִּ֑ים אֹהֵ֥ב יָ֝מִ֗ים לִרְא֥וֹת טֽוֹב׃<verse eID="Ps.34.13" />
  <verse osisID="Ps.34.14" sID="Ps.34.14" n="יד" />נְצֹ֣ר לְשׁוֹנְךָ֣ מֵרָ֑ע וּ֝שְׂפָתֶ֗יךָ מִדַּבֵּ֥ר מִרְמָֽה׃<verse eID="Ps.34.14" />
  <verse osisID="Ps.34.15" sID="Ps.34.15" n="טו" />ס֣וּר מֵ֭רָע וַעֲשֵׂה־ט֑וֹב בַּקֵּ֖שׁ שָׁל֣וֹם וְרׇדְפֵֽהוּ׃<verse eID="Ps.34.15" />
  <verse osisID="Ps.34.16" sID="Ps.34.16" n="טז" />עֵינֵ֣י יְ֭הֹוָה אֶל־צַדִּיקִ֑ים וְ֝אׇזְנָ֗יו אֶל־שַׁוְעָתָֽם׃<verse eID="Ps.34.16" />
  <verse osisID="Ps.34.17" sID="Ps.34.17" n="יז" />פְּנֵ֣י יְ֭הֹוָה בְּעֹ֣שֵׂי רָ֑ע לְהַכְרִ֖ית מֵאֶ֣רֶץ זִכְרָֽם׃<verse eID="Ps.34.17" />
  <verse osisID="Ps.34.18" sID="Ps.34.18" n="יח" />צָ֭עֲקוּ וַיהֹוָ֣ה שָׁמֵ֑עַ וּמִכׇּל־צָ֝רוֹתָ֗ם הִצִּילָֽם׃<verse eID="Ps.34.18" />
  <verse osisID="Ps.34.19" sID="Ps.34.19" n="יט" />קָר֣וֹב יְ֭הֹוָה לְנִשְׁבְּרֵי־לֵ֑ב וְֽאֶת־דַּכְּאֵי־ר֥וּחַ יוֹשִֽׁיעַ׃<verse eID="Ps.34.19" />
  <verse osisID="Ps.34.20" sID="Ps.34.20" n="כ" />רַ֭בּוֹת רָע֣וֹת צַדִּ֑יק וּ֝מִכֻּלָּ֗ם יַצִּילֶ֥נּוּ יְהֹוָֽה׃<verse eID="Ps.34.20" />
  <verse osisID="Ps.34.21" sID="Ps.34.21" n="כא" />שֹׁמֵ֥ר כׇּל־עַצְמוֹתָ֑יו אַחַ֥ת מֵ֝הֵ֗נָּה לֹ֣א נִשְׁבָּֽרָה׃<verse eID="Ps.34.21" />
  <verse osisID="Ps.34.22" sID="Ps.34.22" n="כב" />תְּמוֹתֵ֣ת רָשָׁ֣ע רָעָ֑ה וְשֹׂנְאֵ֖י צַדִּ֣יק יֶאְשָֽׁמוּ׃<verse eID="Ps.34.22" />
  <verse osisID="Ps.34.23" sID="Ps.34.23" n="כג" />פֹּדֶ֣ה יְ֭הֹוָה נֶ֣פֶשׁ עֲבָדָ֑יו וְלֹ֥א יֶ֝אְשְׁמ֗וּ כׇּֽל־הַחֹסִ֥ים בּֽוֹ׃<verse eID="Ps.34.23" />
  <chapter eID="Ps.34" />
  <lb />
  <lb />
  <chapter osisID="Ps.35" sID="Ps.35" n="לה" />
  <verse osisID="Ps.35.1" sID="Ps.35.1" n="א" />לְדָוִ֨ד ׀ רִיבָ֣ה יְ֭הֹוָה אֶת־יְרִיבַ֑י לְ֝חַ֗ם אֶת־לֹחֲמָֽי׃<verse eID="Ps.35.1" />
  <verse osisID="Ps.35.2" sID="Ps.35.2" n="ב" />הַחֲזֵ֣ק מָגֵ֣ן וְצִנָּ֑ה וְ֝ק֗וּמָה בְּעֶזְרָתִֽי׃<verse eID="Ps.35.2" />
  <verse osisID="Ps.35.3" sID="Ps.35.3" n="ג" />וְהָ֘רֵ֤ק חֲנִ֣ית וּ֭סְגֹר לִקְרַ֣את רֹדְפָ֑י אֱמֹ֥ר לְ֝נַפְשִׁ֗י יְֽשֻׁעָתֵ֥ךְ אָֽנִי׃<verse eID="Ps.35.3" />
  <verse osisID="Ps.35.4" sID="Ps.35.4" n="ד" />יֵבֹ֣שׁוּ וְיִכָּלְמוּ֮ מְבַקְשֵׁ֢י נַ֫פְשִׁ֥י יִסֹּ֣גוּ אָח֣וֹר וְיַחְפְּר֑וּ חֹ֝שְׁבֵ֗י רָֽעָתִֽי׃<verse eID="Ps.35.4" />
  <verse osisID="Ps.35.5" sID="Ps.35.5" n="ה" />יִֽהְי֗וּ כְּמֹ֥ץ לִפְנֵי־ר֑וּחַ וּמַלְאַ֖ךְ יְהֹוָ֣ה דּוֹחֶֽה׃<verse eID="Ps.35.5" />
  <verse osisID="Ps.35.6" sID="Ps.35.6" n="ו" />יְֽהִי־דַרְכָּ֗ם חֹ֥שֶׁךְ וַחֲלַקְלַקֹּ֑ת וּמַלְאַ֥ךְ יְ֝הֹוָ֗ה רֹדְפָֽם׃<verse eID="Ps.35.6" />
  <verse osisID="Ps.35.7" sID="Ps.35.7" n="ז" />כִּֽי־חִנָּ֣ם טָֽמְנוּ־לִ֭י שַׁ֣חַת רִשְׁתָּ֑ם חִ֝נָּ֗ם חָפְר֥וּ לְנַפְשִֽׁי׃<verse eID="Ps.35.7" />
  <verse osisID="Ps.35.8" sID="Ps.35.8" n="ח" />תְּבוֹאֵ֣הוּ שׁוֹאָה֮ לֹֽא־יֵ֫דָ֥ע וְרִשְׁתּ֣וֹ אֲשֶׁר־טָמַ֣ן תִּלְכְּד֑וֹ בְּ֝שׁוֹאָ֗ה יִפׇּל־בָּֽהּ׃<verse eID="Ps.35.8" />
  <verse osisID="Ps.35.9" sID="Ps.35.9" n="ט" />וְ֭נַפְשִׁי תָּגִ֣יל בַּיהֹוָ֑ה תָּ֝שִׂ֗ישׂ בִּישׁוּעָתֽוֹ׃<verse eID="Ps.35.9" />
  <verse osisID="Ps.35.10" sID="Ps.35.10" n="י" />כׇּ֥ל<seg type="x-implicit-maqaf">־</seg>עַצְמוֹתַ֨י ׀ תֹּאמַרְנָה֮ יְהֹוָ֗ה מִ֥י כָ֫מ֥וֹךָ מַצִּ֣יל עָ֭נִי מֵחָזָ֣ק מִמֶּ֑נּוּ וְעָנִ֥י וְ֝אֶבְי֗וֹן מִגֹּֽזְלֽוֹ׃<verse eID="Ps.35.10" />
  <verse osisID="Ps.35.11" sID="Ps.35.11" n="יא" />יְ֭קוּמוּן עֵדֵ֣י חָמָ֑ס אֲשֶׁ֥ר לֹֽא־יָ֝דַ֗עְתִּי יִשְׁאָלֽוּנִי׃<verse eID="Ps.35.11" />
  <verse osisID="Ps.35.12" sID="Ps.35.12" n="יב" />יְשַׁלְּמ֣וּנִי רָ֭עָה תַּ֥חַת טוֹבָ֗ה שְׁכ֣וֹל לְנַפְשִֽׁי׃<verse eID="Ps.35.12" />
  <verse osisID="Ps.35.13" sID="Ps.35.13" n="יג" />וַאֲנִ֤י ׀ בַּחֲלוֹתָ֡ם לְב֬וּשִׁי שָׂ֗ק עִנֵּ֣יתִי בַצּ֣וֹם נַפְשִׁ֑י וּ֝תְפִלָּתִ֗י עַל־חֵיקִ֥י תָשֽׁוּב׃<verse eID="Ps.35.13" />
  <verse osisID="Ps.35.14" sID="Ps.35.14" n="יד" />כְּרֵעַ־כְּאָ֣ח לִ֭י הִתְהַלָּ֑כְתִּי כַּאֲבֶל־אֵ֝֗ם קֹדֵ֥ר שַׁחֽוֹתִי׃<verse eID="Ps.35.14" />
  <verse osisID="Ps.35.15" sID="Ps.35.15" n="טו" />וּבְצַלְעִי֮ שָׂמְח֢וּ וְֽנֶ֫אֱסָ֥פוּ נֶאֶסְפ֬וּ עָלַ֣י נֵ֭כִים וְלֹ֣א יָדַ֑עְתִּי קָרְע֥וּ וְלֹא־דָֽמּוּ׃<verse eID="Ps.35.15" />
  <verse osisID="Ps.35.16" sID="Ps.35.16" n="טז" />בְּ֭חַנְפֵי לַעֲגֵ֣י מָע֑וֹג חָרֹ֖ק עָלַ֣י שִׁנֵּֽימוֹ׃<verse eID="Ps.35.16" />
  <verse osisID="Ps.35.17" sID="Ps.35.17" n="יז" />אֲדֹנָי֮ כַּמָּ֢ה תִ֫רְאֶ֥ה הָשִׁ֣יבָה נַ֭פְשִׁי מִשֹּׁאֵיהֶ֑ם מִ֝כְּפִירִ֗ים יְחִידָתִֽי׃<verse eID="Ps.35.17" />
  <verse osisID="Ps.35.18" sID="Ps.35.18" n="יח" />א֭וֹדְךָ בְּקָהָ֣ל רָ֑ב בְּעַ֖ם עָצ֣וּם אֲהַלְלֶֽךָּ׃<verse eID="Ps.35.18" />
  <verse osisID="Ps.35.19" sID="Ps.35.19" n="יט" />אַֽל־יִשְׂמְחוּ־לִ֣י אֹיְבַ֣י שֶׁ֑קֶר שֹׂנְאַ֥י חִ֝נָּ֗ם יִקְרְצוּ־עָֽיִן׃<verse eID="Ps.35.19" />
  <verse osisID="Ps.35.20" sID="Ps.35.20" n="כ" />כִּ֤י לֹ֥א שָׁל֗וֹם יְדַ֫בֵּ֥רוּ וְעַ֥ל רִגְעֵי־אֶ֑רֶץ דִּבְרֵ֥י מִ֝רְמ֗וֹת יַחֲשֹׁבֽוּן׃<verse eID="Ps.35.20" />
  <verse osisID="Ps.35.21" sID="Ps.35.21" n="כא" />וַיַּרְחִ֥יבוּ עָלַ֗י פִּ֫יהֶ֥ם אָ֭מְרוּ הֶאָ֣ח <seg type="x-paseq">׀</seg>הֶאָ֑ח רָֽאֲתָ֥ה עֵינֵֽנוּ׃<verse eID="Ps.35.21" />
  <verse osisID="Ps.35.22" sID="Ps.35.22" n="כב" />רָאִ֣יתָה יְ֭הֹוָה אַֽל־תֶּחֱרַ֑שׁ אֲ֝דֹנָ֗י אַל־תִּרְחַ֥ק מִמֶּֽנִּי׃<verse eID="Ps.35.22" />
  <verse osisID="Ps.35.23" sID="Ps.35.23" n="כג" />הָעִ֣ירָה וְ֭הָקִיצָה לְמִשְׁפָּטִ֑י אֱלֹהַ֖י וַאדֹנָ֣י לְרִיבִֽי׃<verse eID="Ps.35.23" />
  <verse osisID="Ps.35.24" sID="Ps.35.24" n="כד" />שׇׁפְטֵ֣נִי כְ֭צִדְקְךָ יְהֹוָ֥ה אֱלֹהָ֗י וְאַל־יִשְׂמְחוּ־לִֽי׃<verse eID="Ps.35.24" />
  <verse osisID="Ps.35.25" sID="Ps.35.25" n="כה" />אַל־יֹאמְר֣וּ בְ֭לִבָּם הֶאָ֣ח נַפְשֵׁ֑נוּ אַל־יֹ֝אמְר֗וּ בִּֽלַּעֲנֽוּהוּ׃<verse eID="Ps.35.25" />
  <verse osisID="Ps.35.26" sID="Ps.35.26" n="כו" />יֵ֘בֹ֤שׁוּ וְיַחְפְּר֨וּ ׀ יַחְדָּו֮ שְׂמֵחֵ֢י רָעָ֫תִ֥י יִֽלְבְּשׁוּ־בֹ֥שֶׁת וּכְלִמָּ֑ה הַֽמַּגְדִּילִ֥ים עָלָֽי׃<verse eID="Ps.35.26" />
  <verse osisID="Ps.35.27" sID="Ps.35.27" n="כז" />יָרֹ֣נּוּ וְיִשְׂמְחוּ֮ חֲפֵצֵ֢י צִ֫דְקִ֥י וְיֹאמְר֣וּ תָ֭מִיד יִגְדַּ֣ל יְהֹוָ֑ה הֶ֝חָפֵ֗ץ שְׁל֣וֹם עַבְדּֽוֹ׃<verse eID="Ps.35.27" />
  <verse osisID="Ps.35.28" sID="Ps.35.28" n="כח" />וּ֭לְשׁוֹנִי תֶּהְגֶּ֣ה צִדְקֶ֑ךָ כׇּל־הַ֝יּ֗וֹם תְּהִלָּתֶֽךָ׃<verse eID="Ps.35.28" />
  <chapter eID="Ps.35" />
  <lb />
  <lb />
  <chapter osisID="Ps.36" sID="Ps.36" n="לו" />
  <verse osisID="Ps.36.1" sID="Ps.36.1" n="א" />לַמְנַצֵּ֬חַ <seg type="x-paseq">׀</seg>לְעֶבֶד־יְהֹוָ֬ה לְדָוִֽד׃<verse eID="Ps.36.1" />
  <verse osisID="Ps.36.2" sID="Ps.36.2" n="ב" />נְאֻֽם־פֶּ֣שַׁע לָ֭רָשָׁע בְּקֶ֣רֶב לִבִּ֑י אֵֽין־פַּ֥חַד אֱ֝לֹהִ֗ים לְנֶ֣גֶד עֵינָֽיו׃<verse eID="Ps.36.2" />
  <verse osisID="Ps.36.3" sID="Ps.36.3" n="ג" />כִּֽי־הֶחֱלִ֣יק אֵלָ֣יו בְּעֵינָ֑יו לִמְצֹ֖א עֲוֺנ֣וֹ לִשְׂנֹֽא׃<verse eID="Ps.36.3" />
  <verse osisID="Ps.36.4" sID="Ps.36.4" n="ד" />דִּבְרֵי־פִ֭יו אָ֣וֶן וּמִרְמָ֑ה חָדַ֖ל לְהַשְׂכִּ֣יל לְהֵיטִֽיב׃<verse eID="Ps.36.4" />
  <verse osisID="Ps.36.5" sID="Ps.36.5" n="ה" />אָ֤וֶן ׀ יַחְשֹׁ֗ב עַֽל־מִשְׁכָּ֫ב֥וֹ יִ֭תְיַצֵּב עַל־דֶּ֣רֶךְ לֹא־ט֑וֹב רָ֝֗ע לֹ֣א יִמְאָֽס׃<verse eID="Ps.36.5" />
  <verse osisID="Ps.36.6" sID="Ps.36.6" n="ו" />יְ֭הֹוָה בְּהַשָּׁמַ֣יִם חַסְדֶּ֑ךָ אֱ֝מ֥וּנָתְךָ֗ עַד־שְׁחָקִֽים׃<verse eID="Ps.36.6" />
  <verse osisID="Ps.36.7" sID="Ps.36.7" n="ז" />צִדְקָתְךָ֨ ׀ כְּֽהַרְרֵי־אֵ֗ל מִ֭שְׁפָּטֶיךָ תְּה֣וֹם רַבָּ֑ה אָ֤דָֽם וּבְהֵמָ֖ה תוֹשִׁ֣יעַ יְהֹוָֽה׃<verse eID="Ps.36.7" />
  <verse osisID="Ps.36.8" sID="Ps.36.8" n="ח" />מַה־יָּקָ֥ר חַסְדְּךָ֗ אֱלֹ֫הִ֥ים וּבְנֵ֥י אָדָ֑ם בְּצֵ֥ל כְּ֝נָפֶ֗יךָ יֶחֱסָיֽוּן׃<verse eID="Ps.36.8" />
  <verse osisID="Ps.36.9" sID="Ps.36.9" n="ט" />יִ֭רְוְיֻן מִדֶּ֣שֶׁן בֵּיתֶ֑ךָ וְנַ֖חַל עֲדָנֶ֣יךָ תַשְׁקֵֽם׃<verse eID="Ps.36.9" />
  <verse osisID="Ps.36.10" sID="Ps.36.10" n="י" />כִּֽי־עִ֭מְּךָ מְק֣וֹר חַיִּ֑ים בְּ֝אוֹרְךָ֗ נִרְאֶה־אֽוֹר׃<verse eID="Ps.36.10" />
  <verse osisID="Ps.36.11" sID="Ps.36.11" n="יא" />מְשֹׁ֣ךְ חַ֭סְדְּךָ לְיֹדְעֶ֑יךָ וְ֝צִדְקָֽתְךָ֗ לְיִשְׁרֵי־לֵֽב׃<verse eID="Ps.36.11" />
  <verse osisID="Ps.36.12" sID="Ps.36.12" n="יב" />אַל־תְּ֭בוֹאֵנִי רֶ֣גֶל גַּאֲוָ֑ה וְיַד־רְ֝שָׁעִ֗ים אַל־תְּנִדֵֽנִי׃<verse eID="Ps.36.12" />
  <verse osisID="Ps.36.13" sID="Ps.36.13" n="יג" />שָׁ֣ם נָ֭פְלוּ פֹּ֣עֲלֵי אָ֑וֶן דֹּ֝ח֗וּ וְלֹא־יָ֥כְלוּ קֽוּם׃<verse eID="Ps.36.13" />
  <chapter eID="Ps.36" />
  <lb />
  <lb />
  <chapter osisID="Ps.37" sID="Ps.37" n="לז" />
  <verse osisID="Ps.37.1" sID="Ps.37.1" n="א" />לְדָוִ֨ד ׀ אַל־תִּתְחַ֥ר בַּמְּרֵעִ֑ים אַל־תְּ֝קַנֵּ֗א בְּעֹשֵׂ֥י עַוְלָֽה׃<verse eID="Ps.37.1" />
  <verse osisID="Ps.37.2" sID="Ps.37.2" n="ב" />כִּ֣י כֶ֭חָצִיר מְהֵרָ֣ה יִמָּ֑לוּ וּכְיֶ֥רֶק דֶּ֝֗שֶׁא יִבּוֹלֽוּן׃<verse eID="Ps.37.2" />
  <verse osisID="Ps.37.3" sID="Ps.37.3" n="ג" />בְּטַ֣ח בַּ֭יהֹוָה וַעֲשֵׂה־ט֑וֹב שְׁכׇן־אֶ֝֗רֶץ וּרְעֵ֥ה אֱמוּנָֽה׃<verse eID="Ps.37.3" />
  <verse osisID="Ps.37.4" sID="Ps.37.4" n="ד" />וְהִתְעַנַּ֥ג עַל־יְהֹוָ֑ה וְיִֽתֶּן־לְ֝ךָ֗ מִשְׁאֲלֹ֥ת לִבֶּֽךָ׃<verse eID="Ps.37.4" />
  <verse osisID="Ps.37.5" sID="Ps.37.5" n="ה" />גּ֣וֹל עַל־יְהֹוָ֣ה דַּרְכֶּ֑ךָ וּבְטַ֥ח עָ֝לָ֗יו וְה֣וּא יַעֲשֶֽׂה׃<verse eID="Ps.37.5" />
  <verse osisID="Ps.37.6" sID="Ps.37.6" n="ו" />וְהוֹצִ֣יא כָא֣וֹר צִדְקֶ֑ךָ וּ֝מִשְׁפָּטֶ֗ךָ כַּֽצׇּהֳרָֽיִם׃<verse eID="Ps.37.6" />
  <verse osisID="Ps.37.7" sID="Ps.37.7" n="ז" />דּ֤וֹם ׀ לַיהֹוָה֮ וְהִתְח֢וֹלֵֽ֫ל ל֥וֹ אַל־תִּ֭תְחַר בְּמַצְלִ֣יחַ דַּרְכּ֑וֹ בְּ֝אִ֗ישׁ עֹשֶׂ֥ה מְזִמּֽוֹת׃<verse eID="Ps.37.7" />
  <verse osisID="Ps.37.8" sID="Ps.37.8" n="ח" />הֶ֣רֶף מֵ֭אַף וַעֲזֹ֣ב חֵמָ֑ה אַל־תִּ֝תְחַ֗ר אַךְ־לְהָרֵֽעַ׃<verse eID="Ps.37.8" />
  <verse osisID="Ps.37.9" sID="Ps.37.9" n="ט" />כִּֽי־מְ֭רֵעִים יִכָּרֵת֑וּן וְקֹוֵ֥י יְ֝הֹוָ֗ה הֵ֣מָּה יִֽירְשׁוּ־אָֽרֶץ׃<verse eID="Ps.37.9" />
  <verse osisID="Ps.37.10" sID="Ps.37.10" n="י" />וְע֣וֹד מְ֭עַט וְאֵ֣ין רָשָׁ֑ע וְהִתְבּוֹנַ֖נְתָּ עַל־מְקוֹמ֣וֹ וְאֵינֶֽנּוּ׃<verse eID="Ps.37.10" />
  <verse osisID="Ps.37.11" sID="Ps.37.11" n="יא" />וַעֲנָוִ֥ים יִֽירְשׁוּ־אָ֑רֶץ וְ֝הִֽתְעַנְּג֗וּ עַל־רֹ֥ב שָׁלֽוֹם׃<verse eID="Ps.37.11" />
  <verse osisID="Ps.37.12" sID="Ps.37.12" n="יב" />זֹמֵ֣ם רָ֭שָׁע לַצַּדִּ֑יק וְחֹרֵ֖ק עָלָ֣יו שִׁנָּֽיו׃<verse eID="Ps.37.12" />
  <verse osisID="Ps.37.13" sID="Ps.37.13" n="יג" />אֲדֹנָ֥י יִשְׂחַק־ל֑וֹ כִּי־רָ֝אָ֗ה כִּֽי־יָבֹ֥א יוֹמֽוֹ׃<verse eID="Ps.37.13" />
  <verse osisID="Ps.37.14" sID="Ps.37.14" n="יד" />חֶ֤רֶב ׀ פָּ֥תְח֣וּ רְשָׁעִים֮ וְדָרְכ֢וּ קַ֫שְׁתָּ֥ם לְ֭הַפִּיל עָנִ֣י וְאֶבְי֑וֹן לִ֝טְב֗וֹחַ יִשְׁרֵי־דָֽרֶךְ׃<verse eID="Ps.37.14" />
  <verse osisID="Ps.37.15" sID="Ps.37.15" n="טו" />חַ֭רְבָּם תָּב֣וֹא בְלִבָּ֑ם וְ֝קַשְּׁתוֹתָ֗ם תִּשָּׁבַֽרְנָה׃<verse eID="Ps.37.15" />
  <verse osisID="Ps.37.16" sID="Ps.37.16" n="טז" />טוֹב־מְ֭עַט לַצַּדִּ֑יק מֵ֝הֲמ֗וֹן רְשָׁעִ֥ים רַבִּֽים׃<verse eID="Ps.37.16" />
  <verse osisID="Ps.37.17" sID="Ps.37.17" n="יז" />כִּ֤י זְרוֹע֣וֹת רְ֭שָׁעִים תִּשָּׁבַ֑רְנָה וְסוֹמֵ֖ךְ צַדִּיקִ֣ים יְהֹוָֽה׃<verse eID="Ps.37.17" />
  <verse osisID="Ps.37.18" sID="Ps.37.18" n="יח" />יוֹדֵ֣עַ יְ֭הֹוָה יְמֵ֣י תְמִימִ֑ם וְ֝נַחֲלָתָ֗ם לְעוֹלָ֥ם תִּהְיֶֽה׃<verse eID="Ps.37.18" />
  <verse osisID="Ps.37.19" sID="Ps.37.19" n="יט" />לֹֽא־יֵ֭בֹשׁוּ בְּעֵ֣ת רָעָ֑ה וּבִימֵ֖י רְעָב֣וֹן יִשְׂבָּֽעוּ׃<verse eID="Ps.37.19" />
  <verse osisID="Ps.37.20" sID="Ps.37.20" n="כ" />כִּ֤י רְשָׁעִ֨ים ׀ יֹאבֵ֗דוּ וְאֹיְבֵ֣י יְ֭הֹוָה כִּיקַ֣ר כָּרִ֑ים כָּל֖וּ בֶעָשָׁ֣ן כָּֽלוּ׃<verse eID="Ps.37.20" />
  <verse osisID="Ps.37.21" sID="Ps.37.21" n="כא" />לֹוֶ֣ה רָ֭שָׁע וְלֹ֣א יְשַׁלֵּ֑ם וְ֝צַדִּ֗יק חוֹנֵ֥ן וְנוֹתֵֽן׃<verse eID="Ps.37.21" />
  <verse osisID="Ps.37.22" sID="Ps.37.22" n="כב" />כִּ֣י מְ֭בֹרָכָיו יִ֣ירְשׁוּ אָ֑רֶץ וּ֝מְקֻלָּלָ֗יו יִכָּרֵֽתוּ׃<verse eID="Ps.37.22" />
  <verse osisID="Ps.37.23" sID="Ps.37.23" n="כג" />מֵ֭יְהֹוָה מִֽצְעֲדֵי־גֶ֥בֶר כּוֹנָ֗נוּ וְדַרְכּ֥וֹ יֶחְפָּֽץ׃<verse eID="Ps.37.23" />
  <verse osisID="Ps.37.24" sID="Ps.37.24" n="כד" />כִּֽי־יִפֹּ֥ל לֹֽא־יוּטָ֑ל כִּֽי־יְ֝הֹוָ֗ה סוֹמֵ֥ךְ יָדֽוֹ׃<verse eID="Ps.37.24" />
  <verse osisID="Ps.37.25" sID="Ps.37.25" n="כה" />נַ֤עַר ׀ הָיִ֗יתִי גַּם־זָ֫קַ֥נְתִּי וְֽלֹא־רָ֭אִיתִי צַדִּ֣יק נֶעֱזָ֑ב וְ֝זַרְע֗וֹ מְבַקֶּשׁ־לָֽחֶם׃<verse eID="Ps.37.25" />
  <verse osisID="Ps.37.26" sID="Ps.37.26" n="כו" />כׇּל־הַ֭יּוֹם חוֹנֵ֣ן וּמַלְוֶ֑ה וְ֝זַרְע֗וֹ לִבְרָכָֽה׃<verse eID="Ps.37.26" />
  <verse osisID="Ps.37.27" sID="Ps.37.27" n="כז" />ס֣וּר מֵ֭רָע וַעֲשֵׂה־ט֗וֹב וּשְׁכֹ֥ן לְעוֹלָֽם׃<verse eID="Ps.37.27" />
  <verse osisID="Ps.37.28" sID="Ps.37.28" n="כח" />כִּ֤י יְהֹוָ֨ה ׀ אֹ֘הֵ֤ב מִשְׁפָּ֗ט וְלֹא־יַעֲזֹ֣ב אֶת־חֲ֭סִידָיו לְעוֹלָ֣ם נִשְׁמָ֑רוּ וְזֶ֖רַע רְשָׁעִ֣ים נִכְרָֽת׃<verse eID="Ps.37.28" />
  <verse osisID="Ps.37.29" sID="Ps.37.29" n="כט" />צַדִּיקִ֥ים יִֽירְשׁוּ־אָ֑רֶץ וְיִשְׁכְּנ֖וּ לָעַ֣ד עָלֶֽיהָ׃<verse eID="Ps.37.29" />
  <verse osisID="Ps.37.30" sID="Ps.37.30" n="ל" />פִּֽי־צַ֭דִּיק יֶהְגֶּ֣ה חׇכְמָ֑ה וּ֝לְשׁוֹנ֗וֹ תְּדַבֵּ֥ר מִשְׁפָּֽט׃<verse eID="Ps.37.30" />
  <verse osisID="Ps.37.31" sID="Ps.37.31" n="לא" />תּוֹרַ֣ת אֱלֹהָ֣יו בְּלִבּ֑וֹ לֹ֖א תִמְעַ֣ד אֲשֻׁרָֽיו׃<verse eID="Ps.37.31" />
  <verse osisID="Ps.37.32" sID="Ps.37.32" n="לב" />צוֹפֶ֣ה רָ֭שָׁע לַצַּדִּ֑יק וּ֝מְבַקֵּ֗שׁ לַהֲמִיתֽוֹ׃<verse eID="Ps.37.32" />
  <verse osisID="Ps.37.33" sID="Ps.37.33" n="לג" />יְ֭הֹוָה לֹא־יַעַזְבֶ֣נּוּ בְיָד֑וֹ וְלֹ֥א יַ֝רְשִׁיעֶ֗נּוּ בְּהִשָּׁפְטֽוֹ׃<verse eID="Ps.37.33" />
  <verse osisID="Ps.37.34" sID="Ps.37.34" n="לד" />קַוֵּ֤ה אֶל־יְהֹוָ֨ה ׀ וּשְׁמֹ֬ר דַּרְכּ֗וֹ וִֽ֭ירוֹמִמְךָ לָרֶ֣שֶׁת אָ֑רֶץ בְּהִכָּרֵ֖ת רְשָׁעִ֣ים תִּרְאֶֽה׃<verse eID="Ps.37.34" />
  <verse osisID="Ps.37.35" sID="Ps.37.35" n="לה" />רָ֭אִיתִי רָשָׁ֣ע עָרִ֑יץ וּ֝מִתְעָרֶ֗ה כְּאֶזְרָ֥ח רַעֲנָֽן׃<verse eID="Ps.37.35" />
  <verse osisID="Ps.37.36" sID="Ps.37.36" n="לו" />וַֽ֭יַּעֲבֹר וְהִנֵּ֣ה אֵינֶ֑נּוּ וָ֝אֲבַקְשֵׁ֗הוּ וְלֹ֣א נִמְצָֽא׃<verse eID="Ps.37.36" />
  <verse osisID="Ps.37.37" sID="Ps.37.37" n="לז" />שְׁמׇר־תָּ֭ם וּרְאֵ֣ה יָשָׁ֑ר כִּֽי־אַחֲרִ֖ית לְאִ֣ישׁ שָׁלֽוֹם׃<verse eID="Ps.37.37" />
  <verse osisID="Ps.37.38" sID="Ps.37.38" n="לח" />וּֽ֭פֹשְׁעִים נִשְׁמְד֣וּ יַחְדָּ֑ו אַחֲרִ֖ית רְשָׁעִ֣ים נִכְרָֽתָה׃<verse eID="Ps.37.38" />
  <verse osisID="Ps.37.39" sID="Ps.37.39" n="לט" />וּתְשׁוּעַ֣ת צַ֭דִּיקִים מֵיְהֹוָ֑ה מָ֝עוּזָּ֗ם בְּעֵ֣ת צָרָֽה׃<verse eID="Ps.37.39" />
  <verse osisID="Ps.37.40" sID="Ps.37.40" n="מ" />וַ֥יַּעְזְרֵ֥ם יְהֹוָ֗ה וַֽיְפַ֫לְּטֵ֥ם יְפַלְּטֵ֣ם מֵ֭רְשָׁעִים וְיוֹשִׁיעֵ֑ם כִּי־חָ֥סוּ בֽוֹ׃<verse eID="Ps.37.40" />
  <chapter eID="Ps.37" />
  <lb />
  <lb />
  <chapter osisID="Ps.38" sID="Ps.38" n="לח" />
  <verse osisID="Ps.38.1" sID="Ps.38.1" n="א" />מִזְמ֖וֹר לְדָוִ֣ד לְהַזְכִּֽיר׃<verse eID="Ps.38.1" />
  <verse osisID="Ps.38.2" sID="Ps.38.2" n="ב" />יְֽהֹוָ֗ה אַל־בְּקֶצְפְּךָ֥ תוֹכִיחֵ֑נִי וּֽבַחֲמָתְךָ֥ תְיַסְּרֵֽנִי׃<verse eID="Ps.38.2" />
  <verse osisID="Ps.38.3" sID="Ps.38.3" n="ג" />כִּֽי־חִ֭צֶּיךָ נִ֣חֲתוּ בִ֑י וַתִּנְחַ֖ת עָלַ֣י יָדֶֽךָ׃<verse eID="Ps.38.3" />
  <verse osisID="Ps.38.4" sID="Ps.38.4" n="ד" />אֵין־מְתֹ֣ם בִּ֭בְשָׂרִי מִפְּנֵ֣י זַעְמֶ֑ךָ אֵין־שָׁל֥וֹם בַּ֝עֲצָמַ֗י מִפְּנֵ֥י חַטָּאתִֽי׃<verse eID="Ps.38.4" />
  <verse osisID="Ps.38.5" sID="Ps.38.5" n="ה" />כִּ֣י עֲ֭וֺנֹתַי עָֽבְר֣וּ רֹאשִׁ֑י כְּמַשָּׂ֥א כָ֝בֵ֗ד יִכְבְּד֥וּ מִמֶּֽנִּי׃<verse eID="Ps.38.5" />
  <verse osisID="Ps.38.6" sID="Ps.38.6" n="ו" />הִבְאִ֣ישׁוּ נָ֭מַקּוּ חַבּוּרֹתָ֑י מִ֝פְּנֵ֗י אִוַּלְתִּֽי׃<verse eID="Ps.38.6" />
  <verse osisID="Ps.38.7" sID="Ps.38.7" n="ז" />נַעֲוֵ֣יתִי שַׁחֹ֣תִי עַד־מְאֹ֑ד כׇּל־הַ֝יּ֗וֹם קֹדֵ֥ר הִלָּֽכְתִּי׃<verse eID="Ps.38.7" />
  <verse osisID="Ps.38.8" sID="Ps.38.8" n="ח" />כִּֽי־כְ֭סָלַי מָלְא֣וּ נִקְלֶ֑ה וְאֵ֥ין מְ֝תֹ֗ם בִּבְשָׂרִֽי׃<verse eID="Ps.38.8" />
  <verse osisID="Ps.38.9" sID="Ps.38.9" n="ט" />נְפוּג֣וֹתִי וְנִדְכֵּ֣יתִי עַד־מְאֹ֑ד שָׁ֝אַ֗גְתִּי מִֽנַּהֲמַ֥ת לִבִּֽי׃<verse eID="Ps.38.9" />
  <verse osisID="Ps.38.10" sID="Ps.38.10" n="י" />אֲֽדֹנָ֗י נֶגְדְּךָ֥ כׇל־תַּאֲוָתִ֑י וְ֝אַנְחָתִ֗י מִמְּךָ֥ לֹֽא־נִסְתָּֽרָה׃<verse eID="Ps.38.10" />
  <verse osisID="Ps.38.11" sID="Ps.38.11" n="יא" />לִבִּ֣י סְ֭חַרְחַר עֲזָבַ֣נִי כֹחִ֑י וְֽאוֹר־עֵינַ֥י גַּם־הֵ֝֗ם אֵ֣ין אִתִּֽי׃<verse eID="Ps.38.11" />
  <verse osisID="Ps.38.12" sID="Ps.38.12" n="יב" />אֹֽהֲבַ֨י ׀ וְרֵעַ֗י מִנֶּ֣גֶד נִגְעִ֣י יַעֲמֹ֑דוּ וּ֝קְרוֹבַ֗י מֵרָחֹ֥ק עָמָֽדוּ׃<verse eID="Ps.38.12" />
  <verse osisID="Ps.38.13" sID="Ps.38.13" n="יג" />וַיְנַקְשׁ֤וּ ׀ מְבַקְשֵׁ֬י נַפְשִׁ֗י וְדֹרְשֵׁ֣י רָ֭עָתִי דִּבְּר֣וּ הַוּ֑וֹת וּ֝מִרְמ֗וֹת כׇּל־הַיּ֥וֹם יֶהְגּֽוּ׃<verse eID="Ps.38.13" />
  <verse osisID="Ps.38.14" sID="Ps.38.14" n="יד" />וַאֲנִ֣י כְ֭חֵרֵשׁ לֹ֣א אֶשְׁמָ֑ע וּ֝כְאִלֵּ֗ם לֹ֣א יִפְתַּח־פִּֽיו׃<verse eID="Ps.38.14" />
  <verse osisID="Ps.38.15" sID="Ps.38.15" n="טו" />וָאֱהִ֗י כְּ֭אִישׁ אֲשֶׁ֣ר לֹֽא־שֹׁמֵ֑עַ וְאֵ֥ין בְּ֝פִ֗יו תּוֹכָחֽוֹת׃<verse eID="Ps.38.15" />
  <verse osisID="Ps.38.16" sID="Ps.38.16" n="טז" />כִּֽי־לְךָ֣ יְהֹוָ֣ה הוֹחָ֑לְתִּי אַתָּ֥ה תַ֝עֲנֶ֗ה אֲדֹנָ֥י אֱלֹהָֽי׃<verse eID="Ps.38.16" />
  <verse osisID="Ps.38.17" sID="Ps.38.17" n="יז" />כִּֽי־אָ֭מַרְתִּי פֶּן־יִשְׂמְחוּ־לִ֑י בְּמ֥וֹט רַ֝גְלִ֗י עָלַ֥י הִגְדִּֽילוּ׃<verse eID="Ps.38.17" />
  <verse osisID="Ps.38.18" sID="Ps.38.18" n="יח" />כִּֽי־אֲ֭נִי לְצֶ֣לַע נָכ֑וֹן וּמַכְאוֹבִ֖י נֶגְדִּ֣י תָמִֽיד׃<verse eID="Ps.38.18" />
  <verse osisID="Ps.38.19" sID="Ps.38.19" n="יט" />כִּֽי־עֲוֺנִ֥י אַגִּ֑יד אֶ֝דְאַ֗ג מֵ֖חַטָּאתִֽי׃<verse eID="Ps.38.19" />
  <verse osisID="Ps.38.20" sID="Ps.38.20" n="כ" />וְֽ֭אֹיְבַי חַיִּ֣ים עָצֵ֑מוּ וְרַבּ֖וּ שֹׂנְאַ֣י שָֽׁקֶר׃<verse eID="Ps.38.20" />
  <verse osisID="Ps.38.21" sID="Ps.38.21" n="כא" />וּמְשַׁלְּמֵ֣י רָ֭עָה תַּ֣חַת טוֹבָ֑ה יִ֝שְׂטְנ֗וּנִי תַּ֣חַת <seg type="x-ketiv">רדופי</seg> רׇֽדְפִי־טֽוֹב׃<verse eID="Ps.38.21" />
  <verse osisID="Ps.38.22" sID="Ps.38.22" n="כב" />אַל־תַּעַזְבֵ֥נִי יְהֹוָ֑ה אֱ֝לֹהַ֗י אַל־תִּרְחַ֥ק מִמֶּֽנִּי׃<verse eID="Ps.38.22" />
  <verse osisID="Ps.38.23" sID="Ps.38.23" n="כג" />ח֥וּשָׁה לְעֶזְרָתִ֑י אֲ֝דֹנָ֗י תְּשׁוּעָתִֽי׃<verse eID="Ps.38.23" />
  <chapter eID="Ps.38" />
  <lb />
  <lb />
  <chapter osisID="Ps.39" sID="Ps.39" n="לט" />
  <verse osisID="Ps.39.1" sID="Ps.39.1" n="א" />לַמְנַצֵּ֥חַ <seg type="x-ketiv">לידיתון</seg> לִֽידוּת֗וּן מִזְמ֥וֹר לְדָוִֽד׃<verse eID="Ps.39.1" />
  <verse osisID="Ps.39.2" sID="Ps.39.2" n="ב" />אָמַ֗רְתִּי אֶ֥שְׁמְרָ֣ה דְרָכַי֮ מֵחֲט֢וֹא בִלְשׁ֫וֹנִ֥י אֶשְׁמְרָ֥ה לְפִ֥י מַחְס֑וֹם בְּעֹ֖ד רָשָׁ֣ע לְנֶגְדִּֽי׃<verse eID="Ps.39.2" />
  <verse osisID="Ps.39.3" sID="Ps.39.3" n="ג" />נֶאֱלַ֣מְתִּי ד֭וּמִיָּה הֶחֱשֵׁ֣יתִי מִטּ֑וֹב וּכְאֵבִ֥י נֶעְכָּֽר׃<verse eID="Ps.39.3" />
  <verse osisID="Ps.39.4" sID="Ps.39.4" n="ד" />חַם־לִבִּ֨י ׀ בְּקִרְבִּ֗י בַּהֲגִיגִ֥י תִבְעַר־אֵ֑שׁ דִּ֝בַּ֗רְתִּי בִּלְשׁוֹנִֽי׃<verse eID="Ps.39.4" />
  <verse osisID="Ps.39.5" sID="Ps.39.5" n="ה" />הוֹדִ֘יעֵ֤נִי יְהֹוָ֨ה ׀ קִצִּ֗י וּמִדַּ֣ת יָמַ֣י מַה־הִ֑יא אֵ֝דְעָ֗ה מֶֽה־חָדֵ֥ל אָֽנִי׃<verse eID="Ps.39.5" />
  <verse osisID="Ps.39.6" sID="Ps.39.6" n="ו" />הִנֵּ֤ה טְפָח֨וֹת ׀ נָ֘תַ֤תָּה יָמַ֗י וְחֶלְדִּ֣י כְאַ֣יִן נֶגְדֶּ֑ךָ אַ֥ךְ כׇּֽל־הֶ֥בֶל כׇּל־אָ֝דָ֗ם נִצָּ֥ב סֶֽלָה׃<verse eID="Ps.39.6" />
  <verse osisID="Ps.39.7" sID="Ps.39.7" n="ז" />אַךְ־בְּצֶ֤לֶם ׀ יִֽתְהַלֶּךְ־אִ֗ישׁ אַךְ־הֶ֥בֶל יֶהֱמָי֑וּן יִ֝צְבֹּ֗ר וְֽלֹא־יֵדַ֥ע מִֽי־אֹסְפָֽם׃<verse eID="Ps.39.7" />
  <verse osisID="Ps.39.8" sID="Ps.39.8" n="ח" />וְעַתָּ֣ה מַה־קִּוִּ֣יתִי אֲדֹנָ֑י תּ֝וֹחַלְתִּ֗י לְךָ֣ הִֽיא׃<verse eID="Ps.39.8" />
  <verse osisID="Ps.39.9" sID="Ps.39.9" n="ט" />מִכׇּל־פְּשָׁעַ֥י הַצִּילֵ֑נִי חֶרְפַּ֥ת נָ֝בָ֗ל אַל־תְּשִׂימֵֽנִי׃<verse eID="Ps.39.9" />
  <verse osisID="Ps.39.10" sID="Ps.39.10" n="י" />נֶ֭אֱלַמְתִּי לֹ֣א אֶפְתַּח־פִּ֑י כִּ֖י אַתָּ֣ה עָשִֽׂיתָ׃<verse eID="Ps.39.10" />
  <verse osisID="Ps.39.11" sID="Ps.39.11" n="יא" />הָסֵ֣ר מֵעָלַ֣י נִגְעֶ֑ךָ מִתִּגְרַ֥ת יָ֝דְךָ֗ אֲנִ֣י כָלִֽיתִי׃<verse eID="Ps.39.11" />
  <verse osisID="Ps.39.12" sID="Ps.39.12" n="יב" />בְּֽתוֹכָ֘ח֤וֹת עַל־עָוֺ֨ן ׀ יִסַּ֬רְתָּ אִ֗ישׁ וַתֶּ֣מֶס כָּעָ֣שׁ חֲמוּד֑וֹ אַ֤ךְ הֶ֖בֶל כׇּל־אָדָ֣ם סֶֽלָה׃<verse eID="Ps.39.12" />
  <verse osisID="Ps.39.13" sID="Ps.39.13" n="יג" />שִׁ֥מְעָֽה תְפִלָּתִ֨י ׀ יְהֹוָ֡ה וְשַׁוְעָתִ֨י ׀ הַאֲזִינָה֮ אֶֽל־דִּמְעָתִ֗י אַֽל־תֶּ֫חֱרַ֥שׁ כִּ֤י גֵ֣ר אָנֹכִ֣י עִמָּ֑ךְ תּ֝וֹשָׁ֗ב כְּכׇל־אֲבוֹתָֽי׃<verse eID="Ps.39.13" />
  <verse osisID="Ps.39.14" sID="Ps.39.14" n="יד" />הָשַׁ֣ע מִמֶּ֣נִּי וְאַבְלִ֑יגָה בְּטֶ֖רֶם אֵלֵ֣ךְ וְאֵינֶֽנִּי׃<verse eID="Ps.39.14" />
  <chapter eID="Ps.39" />
  <lb />
  <lb />
  <chapter osisID="Ps.40" sID="Ps.40" n="מ" />
  <verse osisID="Ps.40.1" sID="Ps.40.1" n="א" />לַ֝מְנַצֵּ֗חַ לְדָוִ֥ד מִזְמֽוֹר׃<verse eID="Ps.40.1" />
  <verse osisID="Ps.40.2" sID="Ps.40.2" n="ב" />קַוֺּ֣ה קִוִּ֣יתִי יְהֹוָ֑ה וַיֵּ֥ט אֵ֝לַ֗י וַיִּשְׁמַ֥ע שַׁוְעָתִֽי׃<verse eID="Ps.40.2" />
  <verse osisID="Ps.40.3" sID="Ps.40.3" n="ג" />וַיַּעֲלֵ֤נִי ׀ מִבּ֥וֹר שָׁאוֹן֮ מִטִּ֢יט הַיָּ֫וֵ֥ן וַיָּ֖קֶם עַל־סֶ֥לַע רַגְלַ֗י כּוֹנֵ֥ן אֲשֻׁרָֽי׃<verse eID="Ps.40.3" />
  <verse osisID="Ps.40.4" sID="Ps.40.4" n="ד" />וַיִּתֵּ֬ן בְּפִ֨י ׀ שִׁ֥יר חָדָשׁ֮ תְּהִלָּ֢ה לֵאלֹ֫הֵ֥ינוּ יִרְא֣וּ רַבִּ֣ים וְיִירָ֑אוּ וְ֝יִבְטְח֗וּ בַּיהֹוָֽה׃<verse eID="Ps.40.4" />
  <verse osisID="Ps.40.5" sID="Ps.40.5" n="ה" />אַ֥שְֽׁרֵי הַגֶּ֗בֶר אֲשֶׁר־שָׂ֣ם יְ֭הֹוָה מִבְטַח֑וֹ וְֽלֹא־פָנָ֥ה אֶל־רְ֝הָבִ֗ים וְשָׂטֵ֥י כָזָֽב׃<verse eID="Ps.40.5" />
  <verse osisID="Ps.40.6" sID="Ps.40.6" n="ו" />רַבּ֤וֹת עָשִׂ֨יתָ ׀ אַתָּ֤ה ׀ יְהֹוָ֣ה אֱלֹהַי֮ נִ֥פְלְאֹתֶ֥יךָ וּמַחְשְׁבֹתֶ֗יךָ אֵ֫לֵ֥ינוּ אֵ֤ין ׀ עֲרֹ֬ךְ אֵלֶ֗יךָ אַגִּ֥ידָה וַאֲדַבֵּ֑רָה עָ֝צְמ֗וּ מִסַּפֵּֽר׃<verse eID="Ps.40.6" />
  <verse osisID="Ps.40.7" sID="Ps.40.7" n="ז" />זֶ֤בַח וּמִנְחָ֨ה ׀ לֹֽא־חָפַ֗צְתָּ אׇ֭זְנַיִם כָּרִ֣יתָ לִּ֑י עוֹלָ֥ה וַ֝חֲטָאָ֗ה לֹ֣א שָׁאָֽלְתָּ׃<verse eID="Ps.40.7" />
  <verse osisID="Ps.40.8" sID="Ps.40.8" n="ח" />אָ֣ז אָ֭מַרְתִּי הִנֵּה־בָ֑אתִי בִּמְגִלַּת־סֵ֝֗פֶר כָּת֥וּב עָלָֽי׃<verse eID="Ps.40.8" />
  <verse osisID="Ps.40.9" sID="Ps.40.9" n="ט" />לַ֥עֲשׂוֹת־רְצוֹנְךָ֣ אֱלֹהַ֣י חָפָ֑צְתִּי וְ֝ת֥וֹרָתְךָ֗ בְּת֣וֹךְ מֵעָֽי׃<verse eID="Ps.40.9" />
  <verse osisID="Ps.40.10" sID="Ps.40.10" n="י" />בִּשַּׂ֤רְתִּי צֶ֨דֶק ׀ בְּקָ֘הָ֤ל רָ֗ב הִנֵּ֣ה שְׂ֭פָתַי לֹ֣א אֶכְלָ֑א יְ֝הֹוָ֗ה אַתָּ֥ה יָדָֽעְתָּ׃<verse eID="Ps.40.10" />
  <verse osisID="Ps.40.11" sID="Ps.40.11" n="יא" />צִדְקָתְךָ֬ לֹֽא־כִסִּ֨יתִי ׀ בְּת֬וֹךְ לִבִּ֗י אֱמוּנָתְךָ֣ וּתְשׁוּעָתְךָ֣ אָמָ֑רְתִּי לֹא־כִחַ֥דְתִּי חַסְדְּךָ֥ וַ֝אֲמִתְּךָ֗ לְקָהָ֥ל רָֽב׃<verse eID="Ps.40.11" />
  <verse osisID="Ps.40.12" sID="Ps.40.12" n="יב" />אַתָּ֤ה יְהֹוָ֗ה לֹֽא־תִכְלָ֣א רַחֲמֶ֣יךָ מִמֶּ֑נִּי חַסְדְּךָ֥ וַ֝אֲמִתְּךָ֗ תָּמִ֥יד יִצְּרֽוּנִי׃<verse eID="Ps.40.12" />
  <verse osisID="Ps.40.13" sID="Ps.40.13" n="יג" />כִּ֤י אָפְפֽוּ־עָלַ֨י ׀ רָע֡וֹת עַד־אֵ֬ין מִסְפָּ֗ר הִשִּׂיג֣וּנִי עֲ֭וֺנֹתַי וְלֹא־יָכֹ֣לְתִּי לִרְא֑וֹת עָצְמ֥וּ מִשַּׂעֲר֥וֹת רֹ֝אשִׁ֗י וְלִבִּ֥י עֲזָבָֽנִי׃<verse eID="Ps.40.13" />
  <verse osisID="Ps.40.14" sID="Ps.40.14" n="יד" />רְצֵ֣ה יְ֭הֹוָה לְהַצִּילֵ֑נִי יְ֝הֹוָ֗ה לְעֶזְרָ֥תִי חֽוּשָׁה׃<verse eID="Ps.40.14" />
  <verse osisID="Ps.40.15" sID="Ps.40.15" n="טו" />יֵ֘בֹ֤שׁוּ וְיַחְפְּר֨וּ ׀ יַחַד֮ מְבַקְשֵׁ֥י נַפְשִׁ֗י לִסְפּ֫וֹתָ֥הּ יִסֹּ֣גוּ אָ֭חוֹר וְיִכָּלְמ֑וּ חֲ֝פֵצֵ֗י רָעָתִֽי׃<verse eID="Ps.40.15" />
  <verse osisID="Ps.40.16" sID="Ps.40.16" n="טז" />יָ֭שֹׁמּוּ עַל־עֵ֣קֶב בׇּשְׁתָּ֑ם הָאֹמְרִ֥ים לִ֝֗י הֶ֘אָ֥ח <seg type="x-paseq">׀</seg>הֶאָֽח׃<verse eID="Ps.40.16" />
  <verse osisID="Ps.40.17" sID="Ps.40.17" n="יז" />יָ֘שִׂ֤ישׂוּ וְיִשְׂמְח֨וּ ׀ בְּךָ֗ כׇּֽל־מְבַ֫קְשֶׁ֥יךָ יֹאמְר֣וּ תָ֭מִיד יִגְדַּ֣ל יְהֹוָ֑ה אֹ֝הֲבֵ֗י תְּשׁוּעָתֶֽךָ׃<verse eID="Ps.40.17" />
  <verse osisID="Ps.40.18" sID="Ps.40.18" n="יח" />וַאֲנִ֤י ׀ עָנִ֣י וְאֶבְיוֹן֮ אֲדֹנָ֢י יַחֲשׇׁ֫ב<seg type="x-implicit-maqaf">־</seg>לִ֥י עֶזְרָתִ֣י וּמְפַלְטִ֣י אַ֑תָּה אֱ֝לֹהַ֗י אַל־תְּאַחַֽר׃<verse eID="Ps.40.18" />
  <chapter eID="Ps.40" />
  <lb />
  <lb />
  <chapter osisID="Ps.41" sID="Ps.41" n="מא" />
  <verse osisID="Ps.41.1" sID="Ps.41.1" n="א" />לַמְנַצֵּ֗חַ מִזְמ֥וֹר לְדָוִֽד׃<verse eID="Ps.41.1" />
  <verse osisID="Ps.41.2" sID="Ps.41.2" n="ב" />אַ֭שְׁרֵי מַשְׂכִּ֣יל אֶל־דָּ֑ל בְּי֥וֹם רָ֝עָ֗ה יְֽמַלְּטֵ֥הוּ יְהֹוָֽה׃<verse eID="Ps.41.2" />
  <verse osisID="Ps.41.3" sID="Ps.41.3" n="ג" />יְהֹוָ֤ה ׀ יִשְׁמְרֵ֣הוּ וִ֭יחַיֵּהוּ <seg type="x-ketiv">יאשר</seg> וְאֻשַּׁ֣ר בָּאָ֑רֶץ וְאַֽל־תִּ֝תְּנֵ֗הוּ בְּנֶ֣פֶשׁ אֹיְבָֽיו׃<verse eID="Ps.41.3" />
  <verse osisID="Ps.41.4" sID="Ps.41.4" n="ד" />יְֽהֹוָ֗ה יִ֭סְעָדֶנּוּ עַל־עֶ֣רֶשׂ דְּוָ֑י כׇּל־מִ֝שְׁכָּב֗וֹ הָפַ֥כְתָּ בְחׇלְיֽוֹ׃<verse eID="Ps.41.4" />
  <verse osisID="Ps.41.5" sID="Ps.41.5" n="ה" />אֲֽנִי־אָ֭מַרְתִּי יְהֹוָ֣ה חׇנֵּ֑נִי רְפָאָ֥ה נַ֝פְשִׁ֗י כִּֽי־חָטָ֥אתִי לָֽךְ׃<verse eID="Ps.41.5" />
  <verse osisID="Ps.41.6" sID="Ps.41.6" n="ו" />אוֹיְבַ֗י יֹאמְר֣וּ רַ֣ע לִ֑י מָתַ֥י יָ֝מ֗וּת וְאָבַ֥ד שְׁמֽוֹ׃<verse eID="Ps.41.6" />
  <verse osisID="Ps.41.7" sID="Ps.41.7" n="ז" />וְאִם־בָּ֤א לִרְא֨וֹת ׀ שָׁ֤וְא יְדַבֵּ֗ר לִבּ֗וֹ יִקְבׇּץ־אָ֥וֶן ל֑וֹ יֵצֵ֖א לַח֣וּץ יְדַבֵּֽר׃<verse eID="Ps.41.7" />
  <verse osisID="Ps.41.8" sID="Ps.41.8" n="ח" />יַ֗חַד עָלַ֣י יִ֭תְלַחֲשׁוּ כׇּל־שֹׂנְאָ֑י עָלַ֓י ׀ יַחְשְׁב֖וּ רָעָ֣ה לִֽי׃<verse eID="Ps.41.8" />
  <verse osisID="Ps.41.9" sID="Ps.41.9" n="ט" />דְּֽבַר־בְּ֭לִיַּעַל יָצ֣וּק בּ֑וֹ וַאֲשֶׁ֥ר שָׁ֝כַ֗ב לֹא־יוֹסִ֥יף לָקֽוּם׃<verse eID="Ps.41.9" />
  <verse osisID="Ps.41.10" sID="Ps.41.10" n="י" />גַּם־אִ֤ישׁ שְׁלוֹמִ֨י ׀ אֲשֶׁר־בָּטַ֣חְתִּי ב֭וֹ אוֹכֵ֣ל לַחְמִ֑י הִגְדִּ֖יל עָלַ֣י עָקֵֽב׃<verse eID="Ps.41.10" />
  <verse osisID="Ps.41.11" sID="Ps.41.11" n="יא" />וְאַתָּ֤ה יְהֹוָ֗ה חׇנֵּ֥נִי וַהֲקִימֵ֑נִי וַאֲשַׁלְּמָ֥ה לָהֶֽם׃<verse eID="Ps.41.11" />
  <verse osisID="Ps.41.12" sID="Ps.41.12" n="יב" />בְּזֹ֣את יָ֭דַעְתִּי כִּֽי־חָפַ֣צְתָּ בִּ֑י כִּ֤י לֹֽא־יָרִ֖יעַ אֹיְבִ֣י עָלָֽי׃<verse eID="Ps.41.12" />
  <verse osisID="Ps.41.13" sID="Ps.41.13" n="יג" />וַאֲנִ֗י בְּ֭תֻמִּי תָּמַ֣כְתָּ בִּ֑י וַתַּצִּיבֵ֖נִי לְפָנֶ֣יךָ לְעוֹלָֽם׃<verse eID="Ps.41.13" />
  <verse osisID="Ps.41.14" sID="Ps.41.14" n="יד" />בָּ֘ר֤וּךְ יְהֹוָ֨ה ׀ אֱלֹ֘הֵ֤י יִשְׂרָאֵ֗ל מֵֽ֭הָעוֹלָם וְעַ֥ד הָעוֹלָ֗ם אָ֘מֵ֥ן <seg type="x-paseq">׀</seg>וְאָמֵֽן׃<verse eID="Ps.41.14" />
  <chapter eID="Ps.41" />
  <chapter osisID="Ps.42" sID="Ps.42" n="מב" />
  <verse osisID="Ps.42.1" sID="Ps.42.1" n="א" />לַמְנַצֵּ֗חַ מַשְׂכִּ֥יל לִבְנֵי־קֹֽרַח׃<verse eID="Ps.42.1" />
  <verse osisID="Ps.42.2" sID="Ps.42.2" n="ב" />כְּאַיָּ֗ל תַּעֲרֹ֥ג עַל־אֲפִֽיקֵי־מָ֑יִם כֵּ֤ן נַפְשִׁ֨י תַעֲרֹ֖ג אֵלֶ֣יךָ אֱלֹהִֽים׃<verse eID="Ps.42.2" />
  <verse osisID="Ps.42.3" sID="Ps.42.3" n="ג" />צָמְאָ֬ה נַפְשִׁ֨י ׀ לֵאלֹהִים֮ לְאֵ֢ל חָ֥֫י מָתַ֥י אָב֑וֹא וְ֝אֵרָאֶ֗ה פְּנֵ֣י אֱלֹהִֽים׃<verse eID="Ps.42.3" />
  <verse osisID="Ps.42.4" sID="Ps.42.4" n="ד" />הָיְתָה־לִּ֬י דִמְעָתִ֣י לֶ֭חֶם יוֹמָ֣ם וָלָ֑יְלָה בֶּאֱמֹ֥ר אֵלַ֥י כׇּל־הַ֝יּ֗וֹם אַיֵּ֥ה אֱלֹהֶֽיךָ׃<verse eID="Ps.42.4" />
  <verse osisID="Ps.42.5" sID="Ps.42.5" n="ה" />אֵ֤לֶּה אֶזְכְּרָ֨ה ׀ וְאֶשְׁפְּכָ֬ה עָלַ֨י ׀ נַפְשִׁ֗י כִּ֤י אֶעֱבֹ֨ר ׀ בַּסָּךְ֮ אֶדַּדֵּ֗ם עַד־בֵּ֥ית אֱלֹ֫הִ֥ים בְּקוֹל־רִנָּ֥ה וְתוֹדָ֗ה הָמ֥וֹן חוֹגֵֽג׃<verse eID="Ps.42.5" />
  <verse osisID="Ps.42.6" sID="Ps.42.6" n="ו" />מַה־תִּשְׁתּ֬וֹחֲחִ֨י ׀ נַפְשִׁי֮ וַתֶּהֱמִ֢י עָ֫לָ֥י הוֹחִ֣לִי לֵ֭אלֹהִים כִּי־ע֥וֹד אוֹדֶ֗נּוּ יְשׁוּע֥וֹת פָּנָֽיו׃<verse eID="Ps.42.6" />
  <verse osisID="Ps.42.7" sID="Ps.42.7" n="ז" />אֱלֹהַ֗י עָלַי֮ נַפְשִׁ֢י תִשְׁתּ֫וֹחָ֥ח עַל־כֵּ֗ן אֶ֭זְכׇּרְךָ מֵאֶ֣רֶץ יַרְדֵּ֑ן וְ֝חֶרְמוֹנִ֗ים מֵהַ֥ר מִצְעָֽר׃<verse eID="Ps.42.7" />
  <verse osisID="Ps.42.8" sID="Ps.42.8" n="ח" />תְּהוֹם־אֶל־תְּה֣וֹם ק֭וֹרֵא לְק֣וֹל צִנּוֹרֶ֑יךָ כׇּֽל־מִשְׁבָּרֶ֥יךָ וְ֝גַלֶּ֗יךָ עָלַ֥י עָבָֽרוּ׃<verse eID="Ps.42.8" />
  <verse osisID="Ps.42.9" sID="Ps.42.9" n="ט" />יוֹמָ֤ם ׀ יְצַוֶּ֬ה יְהֹוָ֨ה ׀ חַסְדּ֗וֹ וּ֭בַלַּיְלָה שִׁירֹ֣ה עִמִּ֑י תְּ֝פִלָּ֗ה לְאֵ֣ל חַיָּֽי׃<verse eID="Ps.42.9" />
  <verse osisID="Ps.42.10" sID="Ps.42.10" n="י" />אוֹמְרָ֤ה ׀ לְאֵ֥ל סַלְעִי֮ לָמָ֢ה שְׁכַ֫חְתָּ֥נִי לָֽמָּה־קֹדֵ֥ר אֵלֵ֗ךְ בְּלַ֣חַץ אוֹיֵֽב׃<verse eID="Ps.42.10" />
  <verse osisID="Ps.42.11" sID="Ps.42.11" n="יא" />בְּרֶ֤צַח ׀ בְּֽעַצְמוֹתַ֗י חֵרְפ֥וּנִי צוֹרְרָ֑י בְּאׇמְרָ֥ם אֵלַ֥י כׇּל־הַ֝יּ֗וֹם אַיֵּ֥ה אֱלֹהֶֽיךָ׃<verse eID="Ps.42.11" />
  <verse osisID="Ps.42.12" sID="Ps.42.12" n="יב" />מַה־תִּשְׁתּ֬וֹחֲחִ֨י ׀ נַפְשִׁי֮ וּֽמַה־תֶּהֱמִ֢י עָ֫לָ֥י הוֹחִ֣ילִי לֵ֭אלֹהִים כִּי־ע֣וֹד אוֹדֶ֑נּוּ יְשׁוּעֹ֥ת פָּ֝נַ֗י וֵאלֹהָֽי׃<verse eID="Ps.42.12" />
  <chapter eID="Ps.42" />
  <lb />
  <lb />
  <chapter osisID="Ps.43" sID="Ps.43" n="מג" />
  <verse osisID="Ps.43.1" sID="Ps.43.1" n="א" />שׇׁפְטֵ֤נִי אֱלֹהִ֨ים ׀ וְרִ֘יבָ֤ה רִיבִ֗י מִגּ֥וֹי לֹֽא־חָסִ֑יד מֵ֤אִישׁ מִרְמָ֖ה וְעַוְלָ֣ה תְפַלְּטֵֽנִי׃<verse eID="Ps.43.1" />
  <verse osisID="Ps.43.2" sID="Ps.43.2" n="ב" />כִּֽי־אַתָּ֤ה ׀ אֱלֹהֵ֣י מָֽעוּזִּי֮ לָמָ֢ה זְנַ֫חְתָּ֥נִי לָֽמָּה־קֹדֵ֥ר אֶתְהַלֵּ֗ךְ בְּלַ֣חַץ אוֹיֵֽב׃<verse eID="Ps.43.2" />
  <verse osisID="Ps.43.3" sID="Ps.43.3" n="ג" />שְׁלַח־אוֹרְךָ֣ וַ֭אֲמִתְּךָ הֵ֣מָּה יַנְח֑וּנִי יְבִיא֥וּנִי אֶל־הַֽר־קׇ֝דְשְׁךָ֗ וְאֶל־מִשְׁכְּנוֹתֶֽיךָ׃<verse eID="Ps.43.3" />
  <verse osisID="Ps.43.4" sID="Ps.43.4" n="ד" />וְאָב֤וֹאָה ׀ אֶל־מִזְבַּ֬ח אֱלֹהִ֗ים אֶל־אֵל֮ שִׂמְחַ֢ת גִּ֫ילִ֥י וְאוֹדְךָ֥ בְכִנּ֗וֹר אֱלֹהִ֥ים אֱלֹהָֽי׃<verse eID="Ps.43.4" />
  <verse osisID="Ps.43.5" sID="Ps.43.5" n="ה" />מַה־תִּשְׁתּ֬וֹחֲחִ֨י ׀ נַפְשִׁי֮ וּֽמַה־תֶּהֱמִ֢י עָ֫לָ֥י הוֹחִ֣ילִי לֵ֭אלֹהִים כִּי־ע֣וֹד אוֹדֶ֑נּוּ יְשׁוּעֹ֥ת פָּ֝נַ֗י וֵאלֹהָֽי׃<verse eID="Ps.43.5" />
  <chapter eID="Ps.43" />
  <lb />
  <lb />
  <chapter osisID="Ps.44" sID="Ps.44" n="מד" />
  <verse osisID="Ps.44.1" sID="Ps.44.1" n="א" />לַמְנַצֵּ֬חַ <seg type="x-paseq">׀</seg>לִבְנֵי־קֹ֬רַח מַשְׂכִּֽיל׃<verse eID="Ps.44.1" />
  <verse osisID="Ps.44.2" sID="Ps.44.2" n="ב" />אֱלֹהִ֤ים ׀ בְּאׇזְנֵ֬ינוּ שָׁמַ֗עְנוּ אֲבוֹתֵ֥ינוּ סִפְּרוּ־לָ֑נוּ פֹּ֥עַל פָּעַ֥לְתָּ בִ֝ימֵיהֶ֗ם בִּ֣ימֵי קֶֽדֶם׃<verse eID="Ps.44.2" />
  <verse osisID="Ps.44.3" sID="Ps.44.3" n="ג" />אַתָּ֤ה ׀ יָדְךָ֡ גּוֹיִ֣ם ה֭וֹרַשְׁתָּ וַתִּטָּעֵ֑ם תָּרַ֥ע לְ֝אֻמִּ֗ים וַֽתְּשַׁלְּחֵֽם׃<verse eID="Ps.44.3" />
  <verse osisID="Ps.44.4" sID="Ps.44.4" n="ד" />כִּ֤י לֹ֪א בְחַרְבָּ֡ם יָ֥רְשׁוּ אָ֗רֶץ וּזְרוֹעָם֮ לֹא־הוֹשִׁ֢יעָ֫ה לָּ֥מוֹ כִּֽי־יְמִינְךָ֣ וּ֭זְרוֹעֲךָ וְא֥וֹר פָּנֶ֗יךָ כִּ֣י רְצִיתָֽם׃<verse eID="Ps.44.4" />
  <verse osisID="Ps.44.5" sID="Ps.44.5" n="ה" />אַתָּה־ה֣וּא מַלְכִּ֣י אֱלֹהִ֑ים צַ֝וֵּ֗ה יְשׁוּע֥וֹת יַעֲקֹֽב׃<verse eID="Ps.44.5" />
  <verse osisID="Ps.44.6" sID="Ps.44.6" n="ו" />בְּ֭ךָ צָרֵ֣ינוּ נְנַגֵּ֑חַ בְּ֝שִׁמְךָ֗ נָב֥וּס קָמֵֽינוּ׃<verse eID="Ps.44.6" />
  <verse osisID="Ps.44.7" sID="Ps.44.7" n="ז" />כִּ֤י לֹ֣א בְקַשְׁתִּ֣י אֶבְטָ֑ח וְ֝חַרְבִּ֗י לֹ֣א תוֹשִׁיעֵֽנִי׃<verse eID="Ps.44.7" />
  <verse osisID="Ps.44.8" sID="Ps.44.8" n="ח" />כִּ֣י ה֭וֹשַׁעְתָּנוּ מִצָּרֵ֑ינוּ וּמְשַׂנְאֵ֥ינוּ הֱבִישֽׁוֹתָ׃<verse eID="Ps.44.8" />
  <verse osisID="Ps.44.9" sID="Ps.44.9" n="ט" />בֵּ֭אלֹהִים הִלַּ֣לְנוּ כׇל־הַיּ֑וֹם וְשִׁמְךָ֓ ׀ לְעוֹלָ֖ם נוֹדֶ֣ה סֶֽלָה׃<verse eID="Ps.44.9" />
  <verse osisID="Ps.44.10" sID="Ps.44.10" n="י" />אַף־זָ֭נַחְתָּ וַתַּכְלִימֵ֑נוּ וְלֹא־תֵ֝צֵ֗א בְּצִבְאוֹתֵֽינוּ׃<verse eID="Ps.44.10" />
  <verse osisID="Ps.44.11" sID="Ps.44.11" n="יא" />תְּשִׁיבֵ֣נוּ אָ֭חוֹר מִנִּי־צָ֑ר וּ֝מְשַׂנְאֵ֗ינוּ שָׁ֣סוּ לָֽמוֹ׃<verse eID="Ps.44.11" />
  <verse osisID="Ps.44.12" sID="Ps.44.12" n="יב" />תִּ֭תְּנֵנוּ כְּצֹ֣אן מַאֲכָ֑ל וּ֝בַגּוֹיִ֗ם זֵרִיתָֽנוּ׃<verse eID="Ps.44.12" />
  <verse osisID="Ps.44.13" sID="Ps.44.13" n="יג" />תִּמְכֹּֽר־עַמְּךָ֥ בְלֹא־ה֑וֹן וְלֹֽא־רִ֝בִּ֗יתָ בִּמְחִירֵיהֶֽם׃<verse eID="Ps.44.13" />
  <verse osisID="Ps.44.14" sID="Ps.44.14" n="יד" />תְּשִׂימֵ֣נוּ חֶ֭רְפָּה לִשְׁכֵנֵ֑ינוּ לַ֥עַג וָ֝קֶ֗לֶס לִסְבִיבוֹתֵֽינוּ׃<verse eID="Ps.44.14" />
  <verse osisID="Ps.44.15" sID="Ps.44.15" n="טו" />תְּשִׂימֵ֣נוּ מָ֭שָׁל בַּגּוֹיִ֑ם מְנֽוֹד־רֹ֝֗אשׁ בַּלְאֻמִּֽים׃<verse eID="Ps.44.15" />
  <verse osisID="Ps.44.16" sID="Ps.44.16" n="טז" />כׇּל־הַ֭יּוֹם כְּלִמָּתִ֣י נֶגְדִּ֑י וּבֹ֖שֶׁת פָּנַ֣י כִּסָּֽתְנִי׃<verse eID="Ps.44.16" />
  <verse osisID="Ps.44.17" sID="Ps.44.17" n="יז" />מִ֭קּוֹל מְחָרֵ֣ף וּמְגַדֵּ֑ף מִפְּנֵ֥י א֝וֹיֵ֗ב וּמִתְנַקֵּֽם׃<verse eID="Ps.44.17" />
  <verse osisID="Ps.44.18" sID="Ps.44.18" n="יח" />כׇּל־זֹ֣את בָּ֭אַתְנוּ וְלֹ֣א שְׁכַחֲנ֑וּךָ וְלֹֽא־שִׁ֝קַּ֗רְנוּ בִּבְרִיתֶֽךָ׃<verse eID="Ps.44.18" />
  <verse osisID="Ps.44.19" sID="Ps.44.19" n="יט" />לֹא־נָס֣וֹג אָח֣וֹר לִבֵּ֑נוּ וַתֵּ֥ט אֲ֝שֻׁרֵ֗ינוּ מִנִּ֥י אׇרְחֶֽךָ׃<verse eID="Ps.44.19" />
  <verse osisID="Ps.44.20" sID="Ps.44.20" n="כ" />כִּ֣י דִ֭כִּיתָנוּ בִּמְק֣וֹם תַּנִּ֑ים וַתְּכַ֖ס עָלֵ֣ינוּ בְצַלְמָֽוֶת׃<verse eID="Ps.44.20" />
  <verse osisID="Ps.44.21" sID="Ps.44.21" n="כא" />אִם־שָׁ֭כַחְנוּ שֵׁ֣ם אֱלֹהֵ֑ינוּ וַנִּפְרֹ֥שׂ כַּ֝פֵּ֗ינוּ לְאֵ֣ל זָֽר׃<verse eID="Ps.44.21" />
  <verse osisID="Ps.44.22" sID="Ps.44.22" n="כב" />הֲלֹ֣א אֱ֭לֹהִים יַחֲקׇר־זֹ֑את כִּי־ה֥וּא יֹ֝דֵ֗עַ תַּעֲלֻמ֥וֹת לֵֽב׃<verse eID="Ps.44.22" />
  <verse osisID="Ps.44.23" sID="Ps.44.23" n="כג" />כִּֽי־עָ֭לֶיךָ הֹרַ֣גְנוּ כׇל־הַיּ֑וֹם נֶ֝חְשַׁ֗בְנוּ כְּצֹ֣אן טִבְחָֽה׃<verse eID="Ps.44.23" />
  <verse osisID="Ps.44.24" sID="Ps.44.24" n="כד" />ע֤וּרָה ׀ לָ֖מָּה תִישַׁ֥ן <seg type="x-paseq">׀</seg>אֲדֹנָ֑י הָ֝קִ֗יצָה אַל־תִּזְנַ֥ח לָנֶֽצַח׃<verse eID="Ps.44.24" />
  <verse osisID="Ps.44.25" sID="Ps.44.25" n="כה" />לָֽמָּה־פָנֶ֥יךָ תַסְתִּ֑יר תִּשְׁכַּ֖ח עׇנְיֵ֣נוּ וְֽלַחֲצֵֽנוּ׃<verse eID="Ps.44.25" />
  <verse osisID="Ps.44.26" sID="Ps.44.26" n="כו" />כִּ֤י שָׁ֣חָה לֶעָפָ֣ר נַפְשֵׁ֑נוּ דָּבְקָ֖ה לָאָ֣רֶץ בִּטְנֵֽנוּ׃<verse eID="Ps.44.26" />
  <verse osisID="Ps.44.27" sID="Ps.44.27" n="כז" />ק֭וּמָֽה עֶזְרָ֣תָה לָּ֑נוּ וּ֝פְדֵ֗נוּ לְמַ֣עַן חַסְדֶּֽךָ׃<verse eID="Ps.44.27" />
  <chapter eID="Ps.44" />
  <lb />
  <lb />
  <chapter osisID="Ps.45" sID="Ps.45" n="מה" />
  <verse osisID="Ps.45.1" sID="Ps.45.1" n="א" />לַמְנַצֵּ֣חַ עַל־שֹׁ֭שַׁנִּים לִבְנֵי־קֹ֑רַח מַ֝שְׂכִּ֗יל שִׁ֣יר יְדִידֹֽת׃<verse eID="Ps.45.1" />
  <verse osisID="Ps.45.2" sID="Ps.45.2" n="ב" />רָ֘חַ֤שׁ לִבִּ֨י ׀ דָּ֘בָ֤ר ט֗וֹב אֹמֵ֣ר אָ֭נִי מַעֲשַׂ֣י לְמֶ֑לֶךְ לְ֝שׁוֹנִ֗י עֵ֤ט ׀ סוֹפֵ֬ר מָהִֽיר׃<verse eID="Ps.45.2" />
  <verse osisID="Ps.45.3" sID="Ps.45.3" n="ג" />יׇפְיָפִ֡יתָ מִבְּנֵ֬י אָדָ֗ם ה֣וּצַק חֵ֭ן בְּשִׂפְתוֹתֶ֑יךָ עַל־כֵּ֤ן בֵּֽרַכְךָ֖ אֱלֹהִ֣ים לְעוֹלָֽם׃<verse eID="Ps.45.3" />
  <verse osisID="Ps.45.4" sID="Ps.45.4" n="ד" />חֲגֽוֹר־חַרְבְּךָ֣ עַל־יָרֵ֣ךְ גִּבּ֑וֹר ה֝וֹדְךָ֗ וַהֲדָרֶֽךָ׃<verse eID="Ps.45.4" />
  <verse osisID="Ps.45.5" sID="Ps.45.5" n="ה" />וַהֲדָ֬רְךָ֨ ׀ צְלַ֬ח רְכַ֗ב עַֽל־דְּבַר־אֱ֭מֶת וְעַנְוָה־צֶ֑דֶק וְתוֹרְךָ֖ נוֹרָא֣וֹת יְמִינֶֽךָ׃<verse eID="Ps.45.5" />
  <verse osisID="Ps.45.6" sID="Ps.45.6" n="ו" />חִצֶּ֗יךָ שְׁנ֫וּנִ֥ים עַ֭מִּים תַּחְתֶּ֣יךָ יִפְּל֑וּ בְּ֝לֵ֗ב אוֹיְבֵ֥י הַמֶּֽלֶךְ׃<verse eID="Ps.45.6" />
  <verse osisID="Ps.45.7" sID="Ps.45.7" n="ז" />כִּסְאֲךָ֣ אֱ֭לֹהִים עוֹלָ֣ם וָעֶ֑ד שֵׁ֥בֶט מִ֝ישֹׁ֗ר שֵׁ֣בֶט מַלְכוּתֶֽךָ׃<verse eID="Ps.45.7" />
  <verse osisID="Ps.45.8" sID="Ps.45.8" n="ח" />אָהַ֣בְתָּ צֶּדֶק֮ וַתִּשְׂנָ֫א<seg type="x-implicit-maqaf">־</seg>רֶ֥שַׁע עַל־כֵּ֤ן ׀ מְשָׁחֲךָ֡ אֱלֹהִ֣ים אֱ֭לֹהֶיךָ שֶׁ֥מֶן שָׂשׂ֗וֹן מֵחֲבֵרֶֽךָ׃<verse eID="Ps.45.8" />
  <verse osisID="Ps.45.9" sID="Ps.45.9" n="ט" />מֹר־וַאֲהָל֣וֹת קְ֭צִיעוֹת כׇּל־בִּגְדֹתֶ֑יךָ מִֽן־הֵ֥יכְלֵי שֵׁ֝֗ן מִנִּ֥י שִׂמְּחֽוּךָ׃<verse eID="Ps.45.9" />
  <verse osisID="Ps.45.10" sID="Ps.45.10" n="י" />בְּנ֣וֹת מְ֭לָכִים בְּיִקְּרוֹתֶ֑יךָ נִצְּבָ֥ה שֵׁגַ֥ל לִ֝ימִינְךָ֗ בְּכֶ֣תֶם אוֹפִֽיר׃<verse eID="Ps.45.10" />
  <verse osisID="Ps.45.11" sID="Ps.45.11" n="יא" />שִׁמְעִי־בַ֣ת וּ֭רְאִי וְהַטִּ֣י אׇזְנֵ֑ךְ וְשִׁכְחִ֥י עַ֝מֵּ֗ךְ וּבֵ֥ית אָבִֽיךְ׃<verse eID="Ps.45.11" />
  <verse osisID="Ps.45.12" sID="Ps.45.12" n="יב" />וְיִתְאָ֣ו הַמֶּ֣לֶךְ יׇפְיֵ֑ךְ כִּי־ה֥וּא אֲ֝דֹנַ֗יִךְ וְהִשְׁתַּֽחֲוִי־לֽוֹ׃<verse eID="Ps.45.12" />
  <verse osisID="Ps.45.13" sID="Ps.45.13" n="יג" />וּבַֽת־צֹ֨ר ׀ בְּ֭מִנְחָה פָּנַ֥יִךְ יְחַלּ֗וּ עֲשִׁ֣ירֵי עָֽם׃<verse eID="Ps.45.13" />
  <verse osisID="Ps.45.14" sID="Ps.45.14" n="יד" />כׇּל־כְּבוּדָּ֣ה בַת־מֶ֣לֶךְ פְּנִ֑ימָה מִֽמִּשְׁבְּצ֖וֹת זָהָ֣ב לְבוּשָֽׁהּ׃<verse eID="Ps.45.14" />
  <verse osisID="Ps.45.15" sID="Ps.45.15" n="טו" />לִרְקָמוֹת֮ תּוּבַ֢ל לַ֫מֶּ֥לֶךְ בְּתוּל֣וֹת אַ֭חֲרֶיהָ רֵעוֹתֶ֑יהָ מ֖וּבָא֣וֹת לָֽךְ׃<verse eID="Ps.45.15" />
  <verse osisID="Ps.45.16" sID="Ps.45.16" n="טז" />תּ֭וּבַלְנָה בִּשְׂמָחֹ֣ת וָגִ֑יל תְּ֝בֹאֶ֗ינָה בְּהֵ֣יכַל מֶֽלֶךְ׃<verse eID="Ps.45.16" />
  <verse osisID="Ps.45.17" sID="Ps.45.17" n="יז" />תַּ֣חַת אֲ֭בֹתֶיךָ יִהְי֣וּ בָנֶ֑יךָ תְּשִׁיתֵ֥מוֹ לְ֝שָׂרִ֗ים בְּכׇל־הָאָֽרֶץ׃<verse eID="Ps.45.17" />
  <verse osisID="Ps.45.18" sID="Ps.45.18" n="יח" />אַזְכִּ֣ירָה שִׁ֭מְךָ בְּכׇל־דֹּ֣ר וָדֹ֑ר עַל־כֵּ֥ן עַמִּ֥ים יְ֝הוֹד֗וּךָ לְעֹלָ֥ם וָעֶֽד׃<verse eID="Ps.45.18" />
  <chapter eID="Ps.45" />
  <lb />
  <lb />
  <chapter osisID="Ps.46" sID="Ps.46" n="מו" />
  <verse osisID="Ps.46.1" sID="Ps.46.1" n="א" />לַמְנַצֵּ֥חַ לִבְנֵי־קֹ֑רַח עַֽל־עֲלָמ֥וֹת שִֽׁיר׃<verse eID="Ps.46.1" />
  <verse osisID="Ps.46.2" sID="Ps.46.2" n="ב" />אֱלֹהִ֣ים לָ֭נוּ מַחֲסֶ֣ה וָעֹ֑ז עֶזְרָ֥ה בְ֝צָר֗וֹת נִמְצָ֥א מְאֹֽד׃<verse eID="Ps.46.2" />
  <verse osisID="Ps.46.3" sID="Ps.46.3" n="ג" />עַל־כֵּ֣ן לֹֽא־נִ֭ירָא בְּהָמִ֣יר אָ֑רֶץ וּבְמ֥וֹט הָ֝רִ֗ים בְּלֵ֣ב יַמִּֽים׃<verse eID="Ps.46.3" />
  <verse osisID="Ps.46.4" sID="Ps.46.4" n="ד" />יֶהֱמ֣וּ יֶחְמְר֣וּ מֵימָ֑יו יִ֥רְעֲשֽׁוּ הָרִ֖ים בְּגַאֲוָת֣וֹ סֶֽלָה׃<verse eID="Ps.46.4" />
  <verse osisID="Ps.46.5" sID="Ps.46.5" n="ה" />נָהָ֗ר פְּלָגָ֗יו יְשַׂמְּח֥וּ עִיר־אֱלֹהִ֑ים קְ֝דֹ֗שׁ מִשְׁכְּנֵ֥י עֶלְיֽוֹן׃<verse eID="Ps.46.5" />
  <verse osisID="Ps.46.6" sID="Ps.46.6" n="ו" />אֱלֹהִ֣ים בְּ֭קִרְבָּהּ בַּל־תִּמּ֑וֹט יַעְזְרֶ֥הָ אֱ֝לֹהִ֗ים לִפְנ֥וֹת בֹּֽקֶר׃<verse eID="Ps.46.6" />
  <verse osisID="Ps.46.7" sID="Ps.46.7" n="ז" />הָמ֣וּ ג֭וֹיִם מָ֣טוּ מַמְלָכ֑וֹת נָתַ֥ן בְּ֝קוֹל֗וֹ תָּמ֥וּג אָֽרֶץ׃<verse eID="Ps.46.7" />
  <verse osisID="Ps.46.8" sID="Ps.46.8" n="ח" />יְהֹוָ֣ה צְבָא֣וֹת עִמָּ֑נוּ מִשְׂגָּֽב־לָ֨נוּ אֱלֹהֵ֖י יַֽעֲקֹ֣ב סֶֽלָה׃<verse eID="Ps.46.8" />
  <verse osisID="Ps.46.9" sID="Ps.46.9" n="ט" />לְֽכוּ־חֲ֭זוּ מִפְעֲל֣וֹת יְהֹוָ֑ה אֲשֶׁר־שָׂ֖ם שַׁמּ֣וֹת בָּאָֽרֶץ׃<verse eID="Ps.46.9" />
  <verse osisID="Ps.46.10" sID="Ps.46.10" n="י" />מַשְׁבִּ֥ית מִלְחָמוֹת֮ עַד־קְצֵ֢ה הָ֫אָ֥רֶץ קֶ֣שֶׁת יְ֭שַׁבֵּר וְקִצֵּ֣ץ חֲנִ֑ית עֲ֝גָל֗וֹת יִשְׂרֹ֥ף בָּאֵֽשׁ׃<verse eID="Ps.46.10" />
  <verse osisID="Ps.46.11" sID="Ps.46.11" n="יא" />הַרְפּ֣וּ וּ֭דְעוּ כִּֽי־אָנֹכִ֣י אֱלֹהִ֑ים אָר֥וּם בַּ֝גּוֹיִ֗ם אָר֥וּם בָּאָֽרֶץ׃<verse eID="Ps.46.11" />
  <verse osisID="Ps.46.12" sID="Ps.46.12" n="יב" />יְהֹוָ֣ה צְבָא֣וֹת עִמָּ֑נוּ מִשְׂגָּֽב־לָ֨נוּ אֱלֹהֵ֖י יַעֲקֹ֣ב סֶֽלָה׃<verse eID="Ps.46.12" />
  <chapter eID="Ps.46" />
  <lb />
  <lb />
  <chapter osisID="Ps.47" sID="Ps.47" n="מז" />
  <verse osisID="Ps.47.1" sID="Ps.47.1" n="א" />לַמְנַצֵּ֬חַ <seg type="x-paseq">׀</seg>לִבְנֵי־קֹ֬רַח מִזְמֽוֹר׃<verse eID="Ps.47.1" />
  <verse osisID="Ps.47.2" sID="Ps.47.2" n="ב" />כׇּֽל־הָ֭עַמִּים תִּקְעוּ־כָ֑ף הָרִ֥יעוּ לֵ֝אלֹהִ֗ים בְּק֣וֹל רִנָּֽה׃<verse eID="Ps.47.2" />
  <verse osisID="Ps.47.3" sID="Ps.47.3" n="ג" />כִּֽי־יְהֹוָ֣ה עֶלְי֣וֹן נוֹרָ֑א מֶ֥לֶךְ גָּ֝ד֗וֹל עַל־כׇּל־הָאָֽרֶץ׃<verse eID="Ps.47.3" />
  <verse osisID="Ps.47.4" sID="Ps.47.4" n="ד" />יַדְבֵּ֣ר עַמִּ֣ים תַּחְתֵּ֑ינוּ וּ֝לְאֻמִּ֗ים תַּ֣חַת רַגְלֵֽינוּ׃<verse eID="Ps.47.4" />
  <verse osisID="Ps.47.5" sID="Ps.47.5" n="ה" />יִבְחַר־לָ֥נוּ אֶת־נַחֲלָתֵ֑נוּ אֶ֥ת<seg type="x-implicit-maqaf">־</seg>גְּא֨וֹן יַעֲקֹ֖ב אֲשֶׁר־אָהֵ֣ב סֶֽלָה׃<verse eID="Ps.47.5" />
  <verse osisID="Ps.47.6" sID="Ps.47.6" n="ו" />עָלָ֣ה אֱ֭לֹהִים בִּתְרוּעָ֑ה יְ֝הֹוָ֗ה בְּק֣וֹל שׁוֹפָֽר׃<verse eID="Ps.47.6" />
  <verse osisID="Ps.47.7" sID="Ps.47.7" n="ז" />זַמְּר֣וּ אֱלֹהִ֣ים זַמֵּ֑רוּ זַמְּר֖וּ לְמַלְכֵּ֣נוּ זַמֵּֽרוּ׃<verse eID="Ps.47.7" />
  <verse osisID="Ps.47.8" sID="Ps.47.8" n="ח" />כִּ֤י מֶ֖לֶךְ כׇּל־הָאָ֥רֶץ אֱלֹהִ֗ים זַמְּר֥וּ מַשְׂכִּֽיל׃<verse eID="Ps.47.8" />
  <verse osisID="Ps.47.9" sID="Ps.47.9" n="ט" />מָלַ֣ךְ אֱ֭לֹהִים עַל־גּוֹיִ֑ם אֱ֝לֹהִ֗ים יָשַׁ֤ב ׀ עַל־כִּסֵּ֬א קׇדְשֽׁוֹ׃<verse eID="Ps.47.9" />
  <verse osisID="Ps.47.10" sID="Ps.47.10" n="י" />נְדִ֘יבֵ֤י עַמִּ֨ים ׀ נֶאֱסָ֗פוּ עַם֮ אֱלֹהֵ֢י אַבְרָ֫הָ֥ם כִּ֣י לֵ֭אלֹהִים מָֽגִנֵּי־אֶ֗רֶץ מְאֹ֣ד נַֽעֲלָֽה׃<verse eID="Ps.47.10" />
  <chapter eID="Ps.47" />
  <lb />
  <lb />
  <chapter osisID="Ps.48" sID="Ps.48" n="מח" />
  <verse osisID="Ps.48.1" sID="Ps.48.1" n="א" />שִׁ֥יר מִ֝זְמ֗וֹר לִבְנֵי־קֹֽרַח׃<verse eID="Ps.48.1" />
  <verse osisID="Ps.48.2" sID="Ps.48.2" n="ב" />גָּ֘ד֤וֹל יְהֹוָ֣ה וּמְהֻלָּ֣ל מְאֹ֑ד בְּעִ֥יר אֱ֝לֹהֵ֗ינוּ הַר־קׇדְשֽׁוֹ׃<verse eID="Ps.48.2" />
  <verse osisID="Ps.48.3" sID="Ps.48.3" n="ג" />יְפֵ֥ה נוֹף֮ מְשׂ֢וֹשׂ כׇּל־הָ֫אָ֥רֶץ הַר־צִ֭יּוֹן יַרְכְּתֵ֣י צָפ֑וֹן קִ֝רְיַ֗ת מֶ֣לֶךְ רָֽב׃<verse eID="Ps.48.3" />
  <verse osisID="Ps.48.4" sID="Ps.48.4" n="ד" />אֱלֹהִ֥ים בְּאַרְמְנוֹתֶ֗יהָ נוֹדַ֥ע לְמִשְׂגָּֽב׃<verse eID="Ps.48.4" />
  <verse osisID="Ps.48.5" sID="Ps.48.5" n="ה" />כִּֽי־הִנֵּ֣ה הַ֭מְּלָכִים נ֥וֹעֲד֑וּ עָבְר֥וּ יַחְדָּֽו׃<verse eID="Ps.48.5" />
  <verse osisID="Ps.48.6" sID="Ps.48.6" n="ו" />הֵ֣מָּה רָ֭אוּ כֵּ֣ן תָּמָ֑הוּ נִבְהֲל֥וּ נֶחְפָּֽזוּ׃<verse eID="Ps.48.6" />
  <verse osisID="Ps.48.7" sID="Ps.48.7" n="ז" />רְ֭עָדָה אֲחָזָ֣תַם שָׁ֑ם חִ֝֗יל כַּיּוֹלֵדָֽה׃<verse eID="Ps.48.7" />
  <verse osisID="Ps.48.8" sID="Ps.48.8" n="ח" />בְּר֥וּחַ קָדִ֑ים תְּ֝שַׁבֵּ֗ר אֳנִיּ֥וֹת תַּרְשִֽׁישׁ׃<verse eID="Ps.48.8" />
  <verse osisID="Ps.48.9" sID="Ps.48.9" n="ט" />כַּאֲשֶׁ֤ר שָׁמַ֨עְנוּ ׀ כֵּ֤ן רָאִ֗ינוּ בְּעִיר־יְהֹוָ֣ה צְ֭בָאוֹת בְּעִ֣יר אֱלֹהֵ֑ינוּ אֱלֹ֘הִ֤ים יְכוֹנְנֶ֖הָ עַד־עוֹלָ֣ם סֶֽלָה׃<verse eID="Ps.48.9" />
  <verse osisID="Ps.48.10" sID="Ps.48.10" n="י" />דִּמִּ֣ינוּ אֱלֹהִ֣ים חַסְדֶּ֑ךָ בְּ֝קֶ֗רֶב הֵיכָלֶֽךָ׃<verse eID="Ps.48.10" />
  <verse osisID="Ps.48.11" sID="Ps.48.11" n="יא" />כְּשִׁמְךָ֤ אֱלֹהִ֗ים כֵּ֣ן תְּ֭הִלָּתְךָ עַל־קַצְוֵי־אֶ֑רֶץ צֶ֝֗דֶק מָלְאָ֥ה יְמִינֶֽךָ׃<verse eID="Ps.48.11" />
  <verse osisID="Ps.48.12" sID="Ps.48.12" n="יב" />יִשְׂמַ֤ח ׀ הַר־צִיּ֗וֹן תָּ֭גֵלְנָה בְּנ֣וֹת יְהוּדָ֑ה לְ֝מַ֗עַן מִשְׁפָּטֶֽיךָ׃<verse eID="Ps.48.12" />
  <verse osisID="Ps.48.13" sID="Ps.48.13" n="יג" />סֹ֣בּוּ צִ֭יּוֹן וְהַקִּיפ֑וּהָ סִ֝פְר֗וּ מִגְדָּלֶֽיהָ׃<verse eID="Ps.48.13" />
  <verse osisID="Ps.48.14" sID="Ps.48.14" n="יד" />שִׁ֤יתוּ לִבְּכֶ֨ם ׀ לְֽחֵילָ֗הֿ פַּסְּג֥וּ אַרְמְנוֹתֶ֑יהָ לְמַ֥עַן תְּ֝סַפְּר֗וּ לְד֣וֹר אַֽחֲרֽוֹן׃<verse eID="Ps.48.14" />
  <verse osisID="Ps.48.15" sID="Ps.48.15" n="טו" />כִּ֤י זֶ֨ה ׀ אֱלֹהִ֣ים אֱ֭לֹהֵינוּ עוֹלָ֣ם וָעֶ֑ד ה֖וּא יְנַהֲגֵ֣נוּ עַל־מֽוּת׃<verse eID="Ps.48.15" />
  <chapter eID="Ps.48" />
  <lb />
  <lb />
  <chapter osisID="Ps.49" sID="Ps.49" n="מט" />
  <verse osisID="Ps.49.1" sID="Ps.49.1" n="א" />לַמְנַצֵּ֬חַ <seg type="x-paseq">׀</seg>לִבְנֵי־קֹ֬רַח מִזְמֽוֹר׃<verse eID="Ps.49.1" />
  <verse osisID="Ps.49.2" sID="Ps.49.2" n="ב" />שִׁמְעוּ־זֹ֭את כׇּל־הָעַמִּ֑ים הַ֝אֲזִ֗ינוּ כׇּל־יֹ֥שְׁבֵי חָֽלֶד׃<verse eID="Ps.49.2" />
  <verse osisID="Ps.49.3" sID="Ps.49.3" n="ג" />גַּם־בְּנֵ֣י אָ֭דָם גַּם־בְּנֵי־אִ֑ישׁ יַ֝֗חַד עָשִׁ֥יר וְאֶבְיֽוֹן׃<verse eID="Ps.49.3" />
  <verse osisID="Ps.49.4" sID="Ps.49.4" n="ד" />פִּ֭י יְדַבֵּ֣ר חׇכְמ֑וֹת וְהָג֖וּת לִבִּ֣י תְבוּנֽוֹת׃<verse eID="Ps.49.4" />
  <verse osisID="Ps.49.5" sID="Ps.49.5" n="ה" />אַטֶּ֣ה לְמָשָׁ֣ל אׇזְנִ֑י אֶפְתַּ֥ח בְּ֝כִנּ֗וֹר חִידָתִֽי׃<verse eID="Ps.49.5" />
  <verse osisID="Ps.49.6" sID="Ps.49.6" n="ו" />לָ֣מָּה אִ֭ירָא בִּ֣ימֵי רָ֑ע עֲוֺ֖ן עֲקֵבַ֣י יְסוּבֵּֽנִי׃<verse eID="Ps.49.6" />
  <verse osisID="Ps.49.7" sID="Ps.49.7" n="ז" />הַבֹּטְחִ֥ים עַל־חֵילָ֑ם וּבְרֹ֥ב עׇ֝שְׁרָ֗ם יִתְהַלָּֽלוּ׃<verse eID="Ps.49.7" />
  <verse osisID="Ps.49.8" sID="Ps.49.8" n="ח" />אָ֗ח לֹא־פָדֹ֣ה יִפְדֶּ֣ה אִ֑ישׁ לֹא־יִתֵּ֖ן לֵאלֹהִ֣ים כׇּפְרֽוֹ׃<verse eID="Ps.49.8" />
  <verse osisID="Ps.49.9" sID="Ps.49.9" n="ט" />וְ֭יֵקַר פִּדְי֥וֹן נַפְשָׁ֗ם וְחָדַ֥ל לְעוֹלָֽם׃<verse eID="Ps.49.9" />
  <verse osisID="Ps.49.10" sID="Ps.49.10" n="י" />וִיחִי־ע֥וֹד לָנֶ֑צַח לֹ֖א יִרְאֶ֣ה הַשָּֽׁחַת׃<verse eID="Ps.49.10" />
  <verse osisID="Ps.49.11" sID="Ps.49.11" n="יא" />כִּ֤י יִרְאֶ֨ה ׀ חֲכָ֘מִ֤ים יָמ֗וּתוּ יַ֤חַד כְּסִ֣יל וָבַ֣עַר יֹאבֵ֑דוּ וְעָזְב֖וּ לַאֲחֵרִ֣ים חֵילָֽם׃<verse eID="Ps.49.11" />
  <verse osisID="Ps.49.12" sID="Ps.49.12" n="יב" />קִרְבָּ֤ם בָּתֵּ֨ימוֹ ׀ לְֽעוֹלָ֗ם מִ֭שְׁכְּנֹתָם לְד֣וֹר וָדֹ֑ר קָרְא֥וּ בִ֝שְׁמוֹתָ֗ם עֲלֵ֣י אֲדָמֽוֹת׃<verse eID="Ps.49.12" />
  <verse osisID="Ps.49.13" sID="Ps.49.13" n="יג" />וְאָדָ֣ם בִּ֭יקָר בַּל־יָלִ֑ין נִמְשַׁ֖ל כַּבְּהֵמ֣וֹת נִדְמֽוּ׃<verse eID="Ps.49.13" />
  <verse osisID="Ps.49.14" sID="Ps.49.14" n="יד" />זֶ֣ה דַ֭רְכָּם כֵּ֣סֶל לָ֑מוֹ וְאַחֲרֵיהֶ֓ם ׀ בְּפִיהֶ֖ם יִרְצ֣וּ סֶֽלָה׃<verse eID="Ps.49.14" />
  <verse osisID="Ps.49.15" sID="Ps.49.15" n="טו" />כַּצֹּ֤אן ׀ לִ֥שְׁא֣וֹל שַׁתּוּ֮ מָ֤וֶת יִ֫רְעֵ֥ם וַיִּרְדּ֘וּ בָ֤ם יְשָׁרִ֨ים ׀ לַבֹּ֗קֶר <seg type="x-ketiv">וצירם</seg> וְ֭צוּרָם לְבַלּ֥וֹת שְׁא֗וֹל מִזְּבֻ֥ל לֽוֹ׃<verse eID="Ps.49.15" />
  <verse osisID="Ps.49.16" sID="Ps.49.16" n="טז" />אַךְ־אֱלֹהִ֗ים יִפְדֶּ֣ה נַ֭פְשִׁי מִֽיַּד־שְׁא֑וֹל כִּ֖י יִקָּחֵ֣נִי סֶֽלָה׃<verse eID="Ps.49.16" />
  <verse osisID="Ps.49.17" sID="Ps.49.17" n="יז" />אַל־תִּ֭ירָא כִּֽי־יַעֲשִׁ֣ר אִ֑ישׁ כִּי־יִ֝רְבֶּ֗ה כְּב֣וֹד בֵּיתֽוֹ׃<verse eID="Ps.49.17" />
  <verse osisID="Ps.49.18" sID="Ps.49.18" n="יח" />כִּ֤י לֹ֣א בְ֭מוֹתוֹ יִקַּ֣ח הַכֹּ֑ל לֹֽא־יֵרֵ֖ד אַחֲרָ֣יו כְּבוֹדֽוֹ׃<verse eID="Ps.49.18" />
  <verse osisID="Ps.49.19" sID="Ps.49.19" n="יט" />כִּֽי־נַ֭פְשׁוֹ בְּחַיָּ֣יו יְבָרֵ֑ךְ וְ֝יוֹדֻ֗ךָ כִּי־תֵיטִ֥יב לָֽךְ׃<verse eID="Ps.49.19" />
  <verse osisID="Ps.49.20" sID="Ps.49.20" n="כ" />תָּ֭בוֹא עַד־דּ֣וֹר אֲבוֹתָ֑יו עַד־נֵ֝֗צַח לֹ֣א יִרְאוּ־אֽוֹר׃<verse eID="Ps.49.20" />
  <verse osisID="Ps.49.21" sID="Ps.49.21" n="כא" />אָדָ֣ם בִּ֭יקָר וְלֹ֣א יָבִ֑ין נִמְשַׁ֖ל כַּבְּהֵמ֣וֹת נִדְמֽוּ׃<verse eID="Ps.49.21" />
  <chapter eID="Ps.49" />
  <lb />
  <lb />
  <chapter osisID="Ps.50" sID="Ps.50" n="נ" />
  <verse osisID="Ps.50.1" sID="Ps.50.1" n="א" />מִזְמ֗וֹר לְאָ֫סָ֥ף אֵ֤ל ׀ אֱֽלֹהִ֡ים יְֽהֹוָ֗ה דִּבֶּ֥ר וַיִּקְרָא־אָ֑רֶץ מִמִּזְרַח־שֶׁ֝֗מֶשׁ עַד־מְבֹאֽוֹ׃<verse eID="Ps.50.1" />
  <verse osisID="Ps.50.2" sID="Ps.50.2" n="ב" />מִצִּיּ֥וֹן מִכְלַל־יֹ֗פִי אֱלֹהִ֥ים הוֹפִֽיעַ׃<verse eID="Ps.50.2" />
  <verse osisID="Ps.50.3" sID="Ps.50.3" n="ג" />יָ֤בֹ֥א אֱלֹהֵ֗ינוּ וְֽאַל־יֶ֫חֱרַ֥שׁ אֵשׁ־לְפָנָ֥יו תֹּאכֵ֑ל וּ֝סְבִיבָ֗יו נִשְׂעֲרָ֥ה מְאֹֽד׃<verse eID="Ps.50.3" />
  <verse osisID="Ps.50.4" sID="Ps.50.4" n="ד" />יִקְרָ֣א אֶל־הַשָּׁמַ֣יִם מֵעָ֑ל וְאֶל־הָ֝אָ֗רֶץ לָדִ֥ין עַמּֽוֹ׃<verse eID="Ps.50.4" />
  <verse osisID="Ps.50.5" sID="Ps.50.5" n="ה" />אִסְפוּ־לִ֥י חֲסִידָ֑י כֹּרְתֵ֖י בְרִיתִ֣י עֲלֵי־זָֽבַח׃<verse eID="Ps.50.5" />
  <verse osisID="Ps.50.6" sID="Ps.50.6" n="ו" />וַיַּגִּ֣ידוּ שָׁמַ֣יִם צִדְק֑וֹ כִּֽי־אֱלֹהִ֓ים ׀ שֹׁפֵ֖ט ה֣וּא סֶֽלָה׃<verse eID="Ps.50.6" />
  <verse osisID="Ps.50.7" sID="Ps.50.7" n="ז" />שִׁמְעָ֤ה עַמִּ֨י ׀ וַאֲדַבֵּ֗רָה יִ֭שְׂרָאֵל וְאָעִ֣ידָה בָּ֑ךְ אֱלֹהִ֖ים אֱלֹהֶ֣יךָ אָנֹֽכִי׃<verse eID="Ps.50.7" />
  <verse osisID="Ps.50.8" sID="Ps.50.8" n="ח" />לֹ֣א עַל־זְ֭בָחֶיךָ אוֹכִיחֶ֑ךָ וְעוֹלֹתֶ֖יךָ לְנֶגְדִּ֣י תָמִֽיד׃<verse eID="Ps.50.8" />
  <verse osisID="Ps.50.9" sID="Ps.50.9" n="ט" />לֹא־אֶקַּ֣ח מִבֵּיתְךָ֣ פָ֑ר מִ֝מִּכְלְאֹתֶ֗יךָ עַתּוּדִֽים׃<verse eID="Ps.50.9" />
  <verse osisID="Ps.50.10" sID="Ps.50.10" n="י" />כִּי־לִ֥י כׇל־חַיְתוֹ־יָ֑עַר בְּ֝הֵמ֗וֹת בְּהַרְרֵי־אָֽלֶף׃<verse eID="Ps.50.10" />
  <verse osisID="Ps.50.11" sID="Ps.50.11" n="יא" />יָ֭דַעְתִּי כׇּל־ע֣וֹף הָרִ֑ים וְזִ֥יז שָׂ֝דַ֗י עִמָּדִֽי׃<verse eID="Ps.50.11" />
  <verse osisID="Ps.50.12" sID="Ps.50.12" n="יב" />אִם־אֶ֭רְעַב לֹא־אֹ֣מַר לָ֑ךְ כִּי־לִ֥י תֵ֝בֵ֗ל וּמְלֹאָֽהּ׃<verse eID="Ps.50.12" />
  <verse osisID="Ps.50.13" sID="Ps.50.13" n="יג" />הַ֭אוֹכַל בְּשַׂ֣ר אַבִּירִ֑ים וְדַ֖ם עַתּוּדִ֣ים אֶשְׁתֶּֽה׃<verse eID="Ps.50.13" />
  <verse osisID="Ps.50.14" sID="Ps.50.14" n="יד" />זְבַ֣ח לֵאלֹהִ֣ים תּוֹדָ֑ה וְשַׁלֵּ֖ם לְעֶלְי֣וֹן נְדָרֶֽיךָ׃<verse eID="Ps.50.14" />
  <verse osisID="Ps.50.15" sID="Ps.50.15" n="טו" />וּ֭קְרָאֵנִי בְּי֣וֹם צָרָ֑ה אֲ֝חַלֶּצְךָ֗ וּֽתְכַבְּדֵֽנִי׃<verse eID="Ps.50.15" />
  <verse osisID="Ps.50.16" sID="Ps.50.16" n="טז" />וְלָ֤רָשָׁ֨ע ׀ אָ֘מַ֤ר אֱלֹהִ֗ים מַה־לְּ֭ךָ לְסַפֵּ֣ר חֻקָּ֑י וַתִּשָּׂ֖א בְרִיתִ֣י עֲלֵי־פִֽיךָ׃<verse eID="Ps.50.16" />
  <verse osisID="Ps.50.17" sID="Ps.50.17" n="יז" />וְ֭אַתָּה שָׂנֵ֣אתָ מוּסָ֑ר וַתַּשְׁלֵ֖ךְ דְּבָרַ֣י אַחֲרֶֽיךָ׃<verse eID="Ps.50.17" />
  <verse osisID="Ps.50.18" sID="Ps.50.18" n="יח" />אִם־רָאִ֣יתָ גַ֭נָּב וַתִּ֣רֶץ עִמּ֑וֹ וְעִ֖ם מְנָאֲפִ֣ים חֶלְקֶֽךָ׃<verse eID="Ps.50.18" />
  <verse osisID="Ps.50.19" sID="Ps.50.19" n="יט" />פִּ֭יךָ שָׁלַ֣חְתָּ בְרָעָ֑ה וּ֝לְשׁוֹנְךָ֗ תַּצְמִ֥יד מִרְמָֽה׃<verse eID="Ps.50.19" />
  <verse osisID="Ps.50.20" sID="Ps.50.20" n="כ" />תֵּ֭שֵׁב בְּאָחִ֣יךָ תְדַבֵּ֑ר בְּבֶֽן־אִ֝מְּךָ֗ תִּתֶּן־דֹּֽפִי׃<verse eID="Ps.50.20" />
  <verse osisID="Ps.50.21" sID="Ps.50.21" n="כא" />אֵ֤לֶּה עָשִׂ֨יתָ ׀ וְֽהֶחֱרַ֗שְׁתִּי דִּמִּ֗יתָ הֱיֽוֹת־אֶהְיֶ֥ה כָמ֑וֹךָ אוֹכִיחֲךָ֖ וְאֶעֶרְכָ֣ה לְעֵינֶֽיךָ׃<verse eID="Ps.50.21" />
  <verse osisID="Ps.50.22" sID="Ps.50.22" n="כב" />בִּינוּ־נָ֣א זֹ֭את שֹׁכְחֵ֣י אֱל֑וֹהַּ פֶּן־אֶ֝טְרֹ֗ף וְאֵ֣ין מַצִּֽיל׃<verse eID="Ps.50.22" />
  <verse osisID="Ps.50.23" sID="Ps.50.23" n="כג" />זֹבֵ֥חַ תּוֹדָ֗ה יְֽכַ֫בְּדָ֥נְנִי וְשָׂ֥ם דֶּ֑רֶךְ אַ֝רְאֶ֗נּוּ בְּיֵ֣שַׁע אֱלֹהִֽים׃<verse eID="Ps.50.23" />
  <chapter eID="Ps.50" />
  <lb />
  <lb />
  <chapter osisID="Ps.51" sID="Ps.51" n="נא" />
  <verse osisID="Ps.51.1" sID="Ps.51.1" n="א" />לַמְנַצֵּ֗חַ מִזְמ֥וֹר לְדָוִֽד׃<verse eID="Ps.51.1" />
  <verse osisID="Ps.51.2" sID="Ps.51.2" n="ב" />בְּֽבוֹא־אֵ֭לָיו נָתָ֣ן הַנָּבִ֑יא כַּאֲשֶׁר־בָּ֝֗א אֶל־בַּת־שָֽׁבַע׃<verse eID="Ps.51.2" />
  <verse osisID="Ps.51.3" sID="Ps.51.3" n="ג" />חׇנֵּ֣נִי אֱלֹהִ֣ים כְּחַסְדֶּ֑ךָ כְּרֹ֥ב רַ֝חֲמֶ֗יךָ מְחֵ֣ה פְשָׁעָֽי׃<verse eID="Ps.51.3" />
  <verse osisID="Ps.51.4" sID="Ps.51.4" n="ד" />
  <seg type="x-ketiv">הרבה</seg> הֶ֭רֶב כַּבְּסֵ֣נִי מֵעֲוֺנִ֑י וּֽמֵחַטָּאתִ֥י טַהֲרֵֽנִי׃<verse eID="Ps.51.4" />
  <verse osisID="Ps.51.5" sID="Ps.51.5" n="ה" />כִּֽי־פְ֭שָׁעַי אֲנִ֣י אֵדָ֑ע וְחַטָּאתִ֖י נֶגְדִּ֣י תָמִֽיד׃<verse eID="Ps.51.5" />
  <verse osisID="Ps.51.6" sID="Ps.51.6" n="ו" />לְךָ֤ לְבַדְּךָ֨ ׀ חָטָאתִי֮ וְהָרַ֥ע בְּעֵינֶ֗יךָ עָ֫שִׂ֥יתִי לְ֭מַעַן תִּצְדַּ֥ק בְּדׇבְרֶ֗ךָ תִּזְכֶּ֥ה בְשׇׁפְטֶֽךָ׃<verse eID="Ps.51.6" />
  <verse osisID="Ps.51.7" sID="Ps.51.7" n="ז" />הֵן־בְּעָו֥וֹן חוֹלָ֑לְתִּי וּ֝בְחֵ֗טְא יֶחֱמַ֥תְנִי אִמִּֽי׃<verse eID="Ps.51.7" />
  <verse osisID="Ps.51.8" sID="Ps.51.8" n="ח" />הֵן־אֱ֭מֶת חָפַ֣צְתָּ בַטֻּח֑וֹת וּ֝בְסָתֻ֗ם חׇכְמָ֥ה תוֹדִיעֵֽנִי׃<verse eID="Ps.51.8" />
  <verse osisID="Ps.51.9" sID="Ps.51.9" n="ט" />תְּחַטְּאֵ֣נִי בְאֵז֣וֹב וְאֶטְהָ֑ר תְּ֝כַבְּסֵ֗נִי וּמִשֶּׁ֥לֶג אַלְבִּֽין׃<verse eID="Ps.51.9" />
  <verse osisID="Ps.51.10" sID="Ps.51.10" n="י" />תַּ֭שְׁמִיעֵנִי שָׂשׂ֣וֹן וְשִׂמְחָ֑ה תָּ֝גֵ֗לְנָה עֲצָמ֥וֹת דִּכִּֽיתָ׃<verse eID="Ps.51.10" />
  <verse osisID="Ps.51.11" sID="Ps.51.11" n="יא" />הַסְתֵּ֣ר פָּ֭נֶיךָ מֵחֲטָאָ֑י וְֽכׇל־עֲוֺ֖נֹתַ֣י מְחֵֽה׃<verse eID="Ps.51.11" />
  <verse osisID="Ps.51.12" sID="Ps.51.12" n="יב" />לֵ֣ב טָ֭הוֹר בְּרָא־לִ֣י אֱלֹהִ֑ים וְר֥וּחַ נָ֝כ֗וֹן חַדֵּ֥שׁ בְּקִרְבִּֽי׃<verse eID="Ps.51.12" />
  <verse osisID="Ps.51.13" sID="Ps.51.13" n="יג" />אַל־תַּשְׁלִיכֵ֥נִי מִלְּפָנֶ֑יךָ וְר֥וּחַ קׇ֝דְשְׁךָ֗ אַל־תִּקַּ֥ח מִמֶּֽנִּי׃<verse eID="Ps.51.13" />
  <verse osisID="Ps.51.14" sID="Ps.51.14" n="יד" />הָשִׁ֣יבָה לִּ֭י שְׂשׂ֣וֹן יִשְׁעֶ֑ךָ וְר֖וּחַ נְדִיבָ֣ה תִסְמְכֵֽנִי׃<verse eID="Ps.51.14" />
  <verse osisID="Ps.51.15" sID="Ps.51.15" n="טו" />אֲלַמְּדָ֣ה פֹשְׁעִ֣ים דְּרָכֶ֑יךָ וְ֝חַטָּאִ֗ים אֵלֶ֥יךָ יָשֽׁוּבוּ׃<verse eID="Ps.51.15" />
  <verse osisID="Ps.51.16" sID="Ps.51.16" n="טז" />הַצִּ֘ילֵ֤נִי מִדָּמִ֨ים ׀ אֱֽלֹהִ֗ים אֱלֹהֵ֥י תְשׁוּעָתִ֑י תְּרַנֵּ֥ן לְ֝שׁוֹנִ֗י צִדְקָתֶֽךָ׃<verse eID="Ps.51.16" />
  <verse osisID="Ps.51.17" sID="Ps.51.17" n="יז" />אֲ֭דֹנָי שְׂפָתַ֣י תִּפְתָּ֑ח וּ֝פִ֗י יַגִּ֥יד תְּהִלָּתֶֽךָ׃<verse eID="Ps.51.17" />
  <verse osisID="Ps.51.18" sID="Ps.51.18" n="יח" />כִּ֤י ׀ לֹא־תַחְפֹּ֣ץ זֶ֣בַח וְאֶתֵּ֑נָה ע֝וֹלָ֗ה לֹ֣א תִרְצֶֽה׃<verse eID="Ps.51.18" />
  <verse osisID="Ps.51.19" sID="Ps.51.19" n="יט" />זִ֥בְחֵ֣י אֱלֹהִים֮ ר֤וּחַ נִשְׁבָּ֫רָ֥ה לֵב־נִשְׁבָּ֥ר וְנִדְכֶּ֑ה אֱ֝לֹהִ֗ים לֹ֣א תִבְזֶֽה׃<verse eID="Ps.51.19" />
  <verse osisID="Ps.51.20" sID="Ps.51.20" n="כ" />הֵיטִ֣יבָה בִ֭רְצוֹנְךָ אֶת־צִיּ֑וֹן תִּ֝בְנֶ֗ה חוֹמ֥וֹת יְרוּשָׁלָֽ͏ִם׃<verse eID="Ps.51.20" />
  <verse osisID="Ps.51.21" sID="Ps.51.21" n="כא" />אָ֤ז תַּחְפֹּ֣ץ זִבְחֵי־צֶ֭דֶק עוֹלָ֣ה וְכָלִ֑יל אָ֤ז יַעֲל֖וּ עַל־מִזְבַּחֲךָ֣ פָרִֽים׃<verse eID="Ps.51.21" />
  <chapter eID="Ps.51" />
  <lb />
  <lb />
  <chapter osisID="Ps.52" sID="Ps.52" n="נב" />
  <verse osisID="Ps.52.1" sID="Ps.52.1" n="א" />לַמְנַצֵּ֗חַ מַשְׂכִּ֥יל לְדָוִֽד׃<verse eID="Ps.52.1" />
  <verse osisID="Ps.52.2" sID="Ps.52.2" n="ב" />בְּב֤וֹא ׀ דּוֹאֵ֣ג הָאֲדֹמִי֮ וַיַּגֵּ֢ד לְשָׁ֫א֥וּל וַיֹּ֥אמֶר ל֑וֹ בָּ֥א דָ֝וִ֗ד אֶל־בֵּ֥ית אֲחִימֶֽלֶךְ׃<verse eID="Ps.52.2" />
  <verse osisID="Ps.52.3" sID="Ps.52.3" n="ג" />מַה־תִּתְהַלֵּ֣ל בְּ֭רָעָה הַגִּבּ֑וֹר חֶ֥סֶד אֵ֝֗ל כׇּל־הַיּֽוֹם׃<verse eID="Ps.52.3" />
  <verse osisID="Ps.52.4" sID="Ps.52.4" n="ד" />הַ֭וּוֹת תַּחְשֹׁ֣ב לְשׁוֹנֶ֑ךָ כְּתַ֥עַר מְ֝לֻטָּ֗שׁ עֹשֵׂ֥ה רְמִיָּֽה׃<verse eID="Ps.52.4" />
  <verse osisID="Ps.52.5" sID="Ps.52.5" n="ה" />אָהַ֣בְתָּ רָּ֣ע מִטּ֑וֹב שֶׁ֓קֶר ׀ מִדַּבֵּ֖ר צֶ֣דֶק סֶֽלָה׃<verse eID="Ps.52.5" />
  <verse osisID="Ps.52.6" sID="Ps.52.6" n="ו" />אָהַ֥בְתָּ כׇֽל־דִּבְרֵי־בָ֗לַע לְשׁ֣וֹן מִרְמָֽה׃<verse eID="Ps.52.6" />
  <verse osisID="Ps.52.7" sID="Ps.52.7" n="ז" />גַּם־אֵל֮ יִתׇּצְךָ֢ לָ֫נֶ֥צַח יַחְתְּךָ֣ וְיִסָּחֲךָ֣ מֵאֹ֑הֶל וְשֵׁרֶשְׁךָ֨ מֵאֶ֖רֶץ חַיִּ֣ים סֶֽלָה׃<verse eID="Ps.52.7" />
  <verse osisID="Ps.52.8" sID="Ps.52.8" n="ח" />וְיִרְא֖וּ צַדִּיקִ֥ים וְיִירָ֗אוּ וְעָלָ֥יו יִשְׂחָֽקוּ׃<verse eID="Ps.52.8" />
  <verse osisID="Ps.52.9" sID="Ps.52.9" n="ט" />הִנֵּ֤ה הַגֶּ֗בֶר לֹ֤א יָשִׂ֥ים אֱלֹהִ֗ים מָ֫עוּזּ֥וֹ וַ֭יִּבְטַח בְּרֹ֣ב עׇשְׁר֑וֹ יָ֝עֹ֗ז בְּהַוָּתֽוֹ׃<verse eID="Ps.52.9" />
  <verse osisID="Ps.52.10" sID="Ps.52.10" n="י" />וַאֲנִ֤י ׀ כְּזַ֣יִת רַ֭עֲנָן בְּבֵ֣ית אֱלֹהִ֑ים בָּטַ֥חְתִּי בְחֶסֶד־אֱ֝לֹהִ֗ים עוֹלָ֥ם וָעֶֽד׃<verse eID="Ps.52.10" />
  <verse osisID="Ps.52.11" sID="Ps.52.11" n="יא" />אוֹדְךָ֣ לְ֭עוֹלָם כִּ֣י עָשִׂ֑יתָ וַאֲקַוֶּ֥ה שִׁמְךָ֥ כִי־ט֝֗וֹב נֶ֣גֶד חֲסִידֶֽיךָ׃<verse eID="Ps.52.11" />
  <chapter eID="Ps.52" />
  <lb />
  <lb />
  <chapter osisID="Ps.53" sID="Ps.53" n="נג" />
  <verse osisID="Ps.53.1" sID="Ps.53.1" n="א" />לַמְנַצֵּ֥חַ עַֽל־מָחֲלַ֗ת מַשְׂכִּ֥יל לְדָוִֽד׃<verse eID="Ps.53.1" />
  <verse osisID="Ps.53.2" sID="Ps.53.2" n="ב" />אָ֘מַ֤ר נָבָ֣ל בְּ֭לִבּוֹ אֵ֣ין אֱלֹהִ֑ים הִֽ֝שְׁחִ֗יתוּ וְהִֽתְעִ֥יבוּ עָ֝֗וֶל אֵ֣ין עֹֽשֵׂה־טֽוֹב׃<verse eID="Ps.53.2" />
  <verse osisID="Ps.53.3" sID="Ps.53.3" n="ג" />אֱֽלֹהִ֗ים מִשָּׁמַיִם֮ הִשְׁקִ֢יף עַֽל־בְּנֵי־אָ֫דָ֥ם לִ֭רְאוֹת הֲיֵ֣שׁ מַשְׂכִּ֑יל דֹּ֝רֵ֗שׁ אֶת־אֱלֹהִֽים׃<verse eID="Ps.53.3" />
  <verse osisID="Ps.53.4" sID="Ps.53.4" n="ד" />כֻּלּ֥וֹ סָג֮ יַחְדָּ֢ו נֶ֫אֱלָ֥חוּ אֵ֤ין עֹֽשֵׂה־ט֑וֹב אֵ֝֗ין גַּם־אֶחָֽד׃<verse eID="Ps.53.4" />
  <verse osisID="Ps.53.5" sID="Ps.53.5" n="ה" />הֲלֹ֥א יָדְעוּ֮ פֹּ֤עֲלֵ֫י אָ֥וֶן אֹכְלֵ֣י עַ֭מִּי אָ֣כְלוּ לֶ֑חֶם אֱ֝לֹהִ֗ים לֹ֣א קָרָֽאוּ׃<verse eID="Ps.53.5" />
  <verse osisID="Ps.53.6" sID="Ps.53.6" n="ו" />שָׁ֤ם ׀ פָּ֥חֲדוּ פַחַד֮ לֹא־הָ֢יָ֫ה פָ֥חַד כִּֽי־אֱלֹהִ֗ים פִּ֭זַּר עַצְמ֣וֹת חֹנָ֑ךְ הֱ֝בִשֹׁ֗תָה כִּֽי־אֱלֹהִ֥ים מְאָסָֽם׃<verse eID="Ps.53.6" />
  <verse osisID="Ps.53.7" sID="Ps.53.7" n="ז" />מִ֥י יִתֵּ֣ן מִצִּיּוֹן֮ יְשֻׁע֢וֹת יִשְׂרָ֫אֵ֥ל בְּשׁ֣וּב אֱ֭לֹהִים שְׁב֣וּת עַמּ֑וֹ יָגֵ֥ל יַ֝עֲקֹ֗ב יִשְׂמַ֥ח יִשְׂרָאֵֽל׃<verse eID="Ps.53.7" />
  <chapter eID="Ps.53" />
  <lb />
  <lb />
  <chapter osisID="Ps.54" sID="Ps.54" n="נד" />
  <verse osisID="Ps.54.1" sID="Ps.54.1" n="א" />לַמְנַצֵּ֥חַ בִּנְגִינֹ֗ת מַשְׂכִּ֥יל לְדָוִֽד׃<verse eID="Ps.54.1" />
  <verse osisID="Ps.54.2" sID="Ps.54.2" n="ב" />בְּבֹ֣א הַ֭זִּיפִים וַיֹּאמְר֣וּ לְשָׁא֑וּל הֲלֹ֥א דָ֝וִ֗ד מִסְתַּתֵּ֥ר עִמָּֽנוּ׃<verse eID="Ps.54.2" />
  <verse osisID="Ps.54.3" sID="Ps.54.3" n="ג" />אֱ֭לֹהִים בְּשִׁמְךָ֣ הוֹשִׁיעֵ֑נִי וּבִגְבוּרָתְךָ֥ תְדִינֵֽנִי׃<verse eID="Ps.54.3" />
  <verse osisID="Ps.54.4" sID="Ps.54.4" n="ד" />אֱ֭לֹהִים שְׁמַ֣ע תְּפִלָּתִ֑י הַ֝אֲזִ֗ינָה לְאִמְרֵי־פִֽי׃<verse eID="Ps.54.4" />
  <verse osisID="Ps.54.5" sID="Ps.54.5" n="ה" />כִּ֤י זָרִ֨ים ׀ קָ֤מוּ עָלַ֗י וְֽ֭עָרִיצִים בִּקְשׁ֣וּ נַפְשִׁ֑י לֹ֤א שָׂ֨מוּ אֱלֹהִ֖ים לְנֶגְדָּ֣ם סֶֽלָה׃<verse eID="Ps.54.5" />
  <verse osisID="Ps.54.6" sID="Ps.54.6" n="ו" />הִנֵּ֣ה אֱ֭לֹהִים עֹזֵ֣ר לִ֑י אֲ֝דֹנָ֗י בְּֽסֹמְכֵ֥י נַפְשִֽׁי׃<verse eID="Ps.54.6" />
  <verse osisID="Ps.54.7" sID="Ps.54.7" n="ז" />
  <seg type="x-ketiv">ישוב</seg> יָשִׁ֣יב הָ֭רַע לְשֹׁרְרָ֑י בַּ֝אֲמִתְּךָ֗ הַצְמִיתֵֽם׃<verse eID="Ps.54.7" />
  <verse osisID="Ps.54.8" sID="Ps.54.8" n="ח" />בִּנְדָבָ֥ה אֶזְבְּחָה־לָּ֑ךְ א֤וֹדֶה שִּׁמְךָ֖ יְהֹוָ֣ה כִּי־טֽוֹב׃<verse eID="Ps.54.8" />
  <verse osisID="Ps.54.9" sID="Ps.54.9" n="ט" />כִּ֣י מִכׇּל־צָ֭רָה הִצִּילָ֑נִי וּ֝בְאֹיְבַ֗י רָאֲתָ֥ה עֵינִֽי׃<verse eID="Ps.54.9" />
  <chapter eID="Ps.54" />
  <lb />
  <lb />
  <chapter osisID="Ps.55" sID="Ps.55" n="נה" />
  <verse osisID="Ps.55.1" sID="Ps.55.1" n="א" />לַמְנַצֵּ֥חַ בִּנְגִינֹ֗ת מַשְׂכִּ֥יל לְדָוִֽד׃<verse eID="Ps.55.1" />
  <verse osisID="Ps.55.2" sID="Ps.55.2" n="ב" />הַאֲזִ֣ינָה אֱ֭לֹהִים תְּפִלָּתִ֑י וְאַל־תִּ֝תְעַלַּ֗ם מִתְּחִנָּתִֽי׃<verse eID="Ps.55.2" />
  <verse osisID="Ps.55.3" sID="Ps.55.3" n="ג" />הַקְשִׁ֣יבָה לִּ֣י וַעֲנֵ֑נִי אָרִ֖יד בְּשִׂיחִ֣י וְאָהִֽימָה׃<verse eID="Ps.55.3" />
  <verse osisID="Ps.55.4" sID="Ps.55.4" n="ד" />מִקּ֤וֹל אוֹיֵ֗ב מִ֭פְּנֵי עָקַ֣ת רָשָׁ֑ע כִּֽי־יָמִ֥יטוּ עָלַ֥י אָ֝֗וֶן וּבְאַ֥ף יִשְׂטְמֽוּנִי׃<verse eID="Ps.55.4" />
  <verse osisID="Ps.55.5" sID="Ps.55.5" n="ה" />לִ֭בִּי יָחִ֣יל בְּקִרְבִּ֑י וְאֵימ֥וֹת מָ֝֗וֶת נָפְל֥וּ עָלָֽי׃<verse eID="Ps.55.5" />
  <verse osisID="Ps.55.6" sID="Ps.55.6" n="ו" />יִרְאָ֣ה וָ֭רַעַד יָ֣בֹא בִ֑י וַ֝תְּכַסֵּ֗נִי פַּלָּצֽוּת׃<verse eID="Ps.55.6" />
  <verse osisID="Ps.55.7" sID="Ps.55.7" n="ז" />וָאֹמַ֗ר מִֽי־יִתֶּן־לִ֣י אֵ֭בֶר כַּיּוֹנָ֗ה אָע֥וּפָה וְאֶשְׁכֹּֽנָה׃<verse eID="Ps.55.7" />
  <verse osisID="Ps.55.8" sID="Ps.55.8" n="ח" />הִ֭נֵּה אַרְחִ֣יק נְדֹ֑ד אָלִ֖ין בַּמִּדְבָּ֣ר סֶֽלָה׃<verse eID="Ps.55.8" />
  <verse osisID="Ps.55.9" sID="Ps.55.9" n="ט" />אָחִ֣ישָׁה מִפְלָ֣ט לִ֑י מֵר֖וּחַ סֹעָ֣ה מִסָּֽעַר׃<verse eID="Ps.55.9" />
  <verse osisID="Ps.55.10" sID="Ps.55.10" n="י" />בַּלַּ֣ע אֲ֭דֹנָי פַּלַּ֣ג לְשׁוֹנָ֑ם כִּֽי־רָאִ֨יתִי חָמָ֖ס וְרִ֣יב בָּעִֽיר׃<verse eID="Ps.55.10" />
  <verse osisID="Ps.55.11" sID="Ps.55.11" n="יא" />יוֹמָ֤ם וָלַ֗יְלָה יְסוֹבְבֻ֥הָ עַל־חוֹמֹתֶ֑יהָ וְאָ֖וֶן וְעָמָ֣ל בְּקִרְבָּֽהּ׃<verse eID="Ps.55.11" />
  <verse osisID="Ps.55.12" sID="Ps.55.12" n="יב" />הַוּ֥וֹת בְּקִרְבָּ֑הּ וְֽלֹא־יָמִ֥ישׁ מֵ֝רְחֹבָ֗הּ תֹּ֣ךְ וּמִרְמָֽה׃<verse eID="Ps.55.12" />
  <verse osisID="Ps.55.13" sID="Ps.55.13" n="יג" />כִּ֤י לֹֽא־אוֹיֵ֥ב יְחָֽרְפֵ֗נִי וְאֶ֫שָּׂ֥א לֹא־מְ֭שַׂנְאִי עָלַ֣י הִגְדִּ֑יל וְאֶסָּתֵ֥ר מִמֶּֽנּוּ׃<verse eID="Ps.55.13" />
  <verse osisID="Ps.55.14" sID="Ps.55.14" n="יד" />וְאַתָּ֣ה אֱנ֣וֹשׁ כְּעֶרְכִּ֑י אַ֝לּוּפִ֗י וּמְיֻדָּעִֽי׃<verse eID="Ps.55.14" />
  <verse osisID="Ps.55.15" sID="Ps.55.15" n="טו" />אֲשֶׁ֣ר יַ֭חְדָּו נַמְתִּ֣יק ס֑וֹד בְּבֵ֥ית אֱ֝לֹהִ֗ים נְהַלֵּ֥ךְ בְּרָֽגֶשׁ׃<verse eID="Ps.55.15" />
  <verse osisID="Ps.55.16" sID="Ps.55.16" n="טז" />
  <seg type="x-ketiv">ישימות</seg> יַשִּׁ֤י מָ֨וֶת ׀ עָלֵ֗ימוֹ יֵרְד֣וּ שְׁא֣וֹל חַיִּ֑ים כִּֽי־רָע֖וֹת בִּמְגוּרָ֣ם בְּקִרְבָּֽם׃<verse eID="Ps.55.16" />
  <verse osisID="Ps.55.17" sID="Ps.55.17" n="יז" />אֲ֭נִי אֶל־אֱלֹהִ֣ים אֶקְרָ֑א וַ֝יהֹוָ֗ה יוֹשִׁיעֵֽנִי׃<verse eID="Ps.55.17" />
  <verse osisID="Ps.55.18" sID="Ps.55.18" n="יח" />עֶ֤רֶב וָבֹ֣קֶר וְ֭צׇהֳרַיִם אָשִׂ֣יחָה וְאֶֽהֱמֶ֑ה וַיִּשְׁמַ֥ע קוֹלִֽי׃<verse eID="Ps.55.18" />
  <verse osisID="Ps.55.19" sID="Ps.55.19" n="יט" />פָּ֘דָ֤ה בְשָׁל֣וֹם נַ֭פְשִׁי מִקְּרׇב־לִ֑י כִּֽי־בְ֝רַבִּ֗ים הָי֥וּ עִמָּדִֽי׃<verse eID="Ps.55.19" />
  <verse osisID="Ps.55.20" sID="Ps.55.20" n="כ" />יִשְׁמַ֤ע ׀ אֵ֨ל ׀ וְֽיַעֲנֵם֮ וְיֹ֤שֵׁ֥ב קֶ֗דֶם סֶ֥֫לָה אֲשֶׁ֤ר אֵ֣ין חֲלִיפ֣וֹת לָ֑מוֹ וְלֹ֖א יָרְא֣וּ אֱלֹהִֽים׃<verse eID="Ps.55.20" />
  <verse osisID="Ps.55.21" sID="Ps.55.21" n="כא" />שָׁלַ֣ח יָ֭דָיו בִּשְׁלֹמָ֗יו חִלֵּ֥ל בְּרִיתֽוֹ׃<verse eID="Ps.55.21" />
  <verse osisID="Ps.55.22" sID="Ps.55.22" n="כב" />חָלְק֤וּ ׀ מַחְמָאֹ֣ת פִּיו֮ וּֽקְרָב־לִ֫בּ֥וֹ רַכּ֖וּ דְבָרָ֥יו מִשֶּׁ֗מֶן וְהֵ֣מָּה פְתִחֽוֹת׃<verse eID="Ps.55.22" />
  <verse osisID="Ps.55.23" sID="Ps.55.23" n="כג" />הַשְׁלֵ֤ךְ עַל־יְהֹוָ֨ה ׀ יְהָבְךָ֮ וְה֢וּא יְכַ֫לְכְּלֶ֥ךָ לֹא־יִתֵּ֖ן לְעוֹלָ֥ם מ֗וֹט לַצַּדִּֽיק׃<verse eID="Ps.55.23" />
  <verse osisID="Ps.55.24" sID="Ps.55.24" n="כד" />וְאַתָּ֤ה אֱלֹהִ֨ים ׀ תּוֹרִדֵ֬ם <seg type="x-paseq">׀</seg>לִבְאֵ֬ר שַׁ֗חַת אַנְשֵׁ֤י דָמִ֣ים וּ֭מִרְמָה לֹא־יֶחֱצ֣וּ יְמֵיהֶ֑ם וַ֝אֲנִ֗י אֶבְטַח־בָּֽךְ׃<verse eID="Ps.55.24" />
  <chapter eID="Ps.55" />
  <lb />
  <lb />
  <chapter osisID="Ps.56" sID="Ps.56" n="נו" />
  <verse osisID="Ps.56.1" sID="Ps.56.1" n="א" />לַמְנַצֵּ֤חַ ׀ עַל־י֬וֹנַת אֵ֣לֶם רְ֭חֹקִים לְדָוִ֣ד מִכְתָּ֑ם בֶּאֱחֹ֨ז אוֹת֖וֹ פְלִשְׁתִּ֣ים בְּגַֽת׃<verse eID="Ps.56.1" />
  <verse osisID="Ps.56.2" sID="Ps.56.2" n="ב" />חׇנֵּ֣נִי אֱ֭לֹהִים כִּֽי־שְׁאָפַ֣נִי אֱנ֑וֹשׁ כׇּל־הַ֝יּ֗וֹם לֹחֵ֥ם יִלְחָצֵֽנִי׃<verse eID="Ps.56.2" />
  <verse osisID="Ps.56.3" sID="Ps.56.3" n="ג" />שָׁאֲפ֣וּ שׁ֭וֹרְרַי כׇּל־הַיּ֑וֹם כִּֽי־רַבִּ֨ים לֹחֲמִ֖ים לִ֣י מָרֽוֹם׃<verse eID="Ps.56.3" />
  <verse osisID="Ps.56.4" sID="Ps.56.4" n="ד" />י֥וֹם אִירָ֑א אֲ֝נִ֗י אֵלֶ֥יךָ אֶבְטָֽח׃<verse eID="Ps.56.4" />
  <verse osisID="Ps.56.5" sID="Ps.56.5" n="ה" />בֵּאלֹהִים֮ אֲהַלֵּ֢ל דְּבָ֫ר֥וֹ בֵּאלֹהִ֣ים בָּ֭טַחְתִּי לֹ֣א אִירָ֑א מַה־יַּעֲשֶׂ֖ה בָשָׂ֣ר לִֽי׃<verse eID="Ps.56.5" />
  <verse osisID="Ps.56.6" sID="Ps.56.6" n="ו" />כׇּל־הַ֭יּוֹם דְּבָרַ֣י יְעַצֵּ֑בוּ עָלַ֖י כׇּל־מַחְשְׁבֹתָ֣ם לָרָֽע׃<verse eID="Ps.56.6" />
  <verse osisID="Ps.56.7" sID="Ps.56.7" n="ז" />יָג֤וּרוּ ׀ <seg type="x-ketiv">יצפינו</seg> יִצְפּ֗וֹנוּ הֵ֭מָּה עֲקֵבַ֣י יִשְׁמֹ֑רוּ כַּ֝אֲשֶׁ֗ר קִוּ֥וּ נַפְשִֽׁי׃<verse eID="Ps.56.7" />
  <verse osisID="Ps.56.8" sID="Ps.56.8" n="ח" />עַל־אָ֥וֶן פַּלֶּט־לָ֑מוֹ בְּ֝אַ֗ף עַמִּ֤ים ׀ הוֹרֵ֬ד אֱלֹהִֽים׃<verse eID="Ps.56.8" />
  <verse osisID="Ps.56.9" sID="Ps.56.9" n="ט" />נֹדִי֮ סָפַ֢רְתָּ֫ה אָ֥תָּה שִׂ֣ימָה דִמְעָתִ֣י בְנֹאדֶ֑ךָ הֲ֝לֹ֗א בְּסִפְרָתֶֽךָ׃<verse eID="Ps.56.9" />
  <verse osisID="Ps.56.10" sID="Ps.56.10" n="י" />אָ֨ז יָ֘שׁ֤וּבוּ אוֹיְבַ֣י אָ֭חוֹר בְּי֣וֹם אֶקְרָ֑א זֶה־יָ֝דַ֗עְתִּי כִּֽי־אֱלֹהִ֥ים לִֽי׃<verse eID="Ps.56.10" />
  <verse osisID="Ps.56.11" sID="Ps.56.11" n="יא" />בֵּ֭אלֹהִים אֲהַלֵּ֣ל דָּבָ֑ר בַּ֝יהֹוָ֗ה אֲהַלֵּ֥ל דָּבָֽר׃<verse eID="Ps.56.11" />
  <verse osisID="Ps.56.12" sID="Ps.56.12" n="יב" />בֵּאלֹהִ֣ים בָּ֭טַחְתִּי לֹּ֣א אִירָ֑א מַה־יַּעֲשֶׂ֖ה אָדָ֣ם לִֽי׃<verse eID="Ps.56.12" />
  <verse osisID="Ps.56.13" sID="Ps.56.13" n="יג" />עָלַ֣י אֱלֹהִ֣ים נְדָרֶ֑יךָ אֲשַׁלֵּ֖ם תּוֹדֹ֣ת לָֽךְ׃<verse eID="Ps.56.13" />
  <verse osisID="Ps.56.14" sID="Ps.56.14" n="יד" />כִּ֤י הִצַּ֪לְתָּ נַפְשִׁ֡י מִמָּוֶת֮ הֲלֹ֥א רַגְלַ֗י מִ֫דֶּ֥חִי לְ֭הִֽתְהַלֵּךְ לִפְנֵ֣י אֱלֹהִ֑ים בְּ֝א֗וֹר הַחַיִּֽים׃<verse eID="Ps.56.14" />
  <chapter eID="Ps.56" />
  <lb />
  <lb />
  <chapter osisID="Ps.57" sID="Ps.57" n="נז" />
  <verse osisID="Ps.57.1" sID="Ps.57.1" n="א" />לַמְנַצֵּ֣חַ אַל־תַּ֭שְׁחֵת לְדָוִ֣ד מִכְתָּ֑ם בְּבׇרְח֥וֹ מִפְּנֵי־שָׁ֝א֗וּל בַּמְּעָרָֽה׃<verse eID="Ps.57.1" />
  <verse osisID="Ps.57.2" sID="Ps.57.2" n="ב" />חׇנֵּ֤נִי אֱלֹהִ֨ים ׀ חׇנֵּ֗נִי כִּ֥י בְךָ֮ חָסָ֢יָה נַ֫פְשִׁ֥י וּבְצֵֽל־כְּנָפֶ֥יךָ אֶחְסֶ֑ה עַ֝֗ד יַעֲבֹ֥ר הַוּֽוֹת׃<verse eID="Ps.57.2" />
  <verse osisID="Ps.57.3" sID="Ps.57.3" n="ג" />אֶ֭קְרָא לֵֽאלֹהִ֣ים עֶלְי֑וֹן לָ֝אֵ֗ל גֹּמֵ֥ר עָלָֽי׃<verse eID="Ps.57.3" />
  <verse osisID="Ps.57.4" sID="Ps.57.4" n="ד" />יִשְׁלַ֤ח מִשָּׁמַ֨יִם ׀ וְֽיוֹשִׁיעֵ֗נִי חֵרֵ֣ף שֹׁאֲפִ֣י סֶ֑לָה יִשְׁלַ֥ח אֱ֝לֹהִ֗ים חַסְדּ֥וֹ וַאֲמִתּֽוֹ׃<verse eID="Ps.57.4" />
  <verse osisID="Ps.57.5" sID="Ps.57.5" n="ה" />נַפְשִׁ֤י ׀ בְּת֥וֹךְ לְבָאִם֮ אֶשְׁכְּבָ֢ה לֹ֫הֲטִ֥ים בְּֽנֵי־אָדָ֗ם שִׁ֭נֵּיהֶם חֲנִ֣ית וְחִצִּ֑ים וּ֝לְשׁוֹנָ֗ם חֶ֣רֶב חַדָּֽה׃<verse eID="Ps.57.5" />
  <verse osisID="Ps.57.6" sID="Ps.57.6" n="ו" />ר֣וּמָה עַל־הַשָּׁמַ֣יִם אֱלֹהִ֑ים עַ֖ל כׇּל־הָאָ֣רֶץ כְּבוֹדֶֽךָ׃<verse eID="Ps.57.6" />
  <verse osisID="Ps.57.7" sID="Ps.57.7" n="ז" />רֶ֤שֶׁת ׀ הֵכִ֣ינוּ לִפְעָמַי֮ כָּפַ֢ף נַ֫פְשִׁ֥י כָּר֣וּ לְפָנַ֣י שִׁיחָ֑ה נָפְל֖וּ בְתוֹכָ֣הּ סֶֽלָה׃<verse eID="Ps.57.7" />
  <verse osisID="Ps.57.8" sID="Ps.57.8" n="ח" />נָ֘כ֤וֹן לִבִּ֣י אֱ֭לֹהִים נָכ֣וֹן לִבִּ֑י אָ֝שִׁ֗ירָה וַאֲזַמֵּֽרָה׃<verse eID="Ps.57.8" />
  <verse osisID="Ps.57.9" sID="Ps.57.9" n="ט" />ע֤וּרָה כְבוֹדִ֗י ע֭וּרָֽה הַנֵּ֥בֶל וְכִנּ֗וֹר אָעִ֥ירָה שָּֽׁחַר׃<verse eID="Ps.57.9" />
  <verse osisID="Ps.57.10" sID="Ps.57.10" n="י" />אוֹדְךָ֖ בָעַמִּ֥ים <seg type="x-paseq">׀</seg>אֲדֹנָ֑י אֲ֝זַמֶּרְךָ֗ בַּלְאֻמִּֽים׃<verse eID="Ps.57.10" />
  <verse osisID="Ps.57.11" sID="Ps.57.11" n="יא" />כִּֽי־גָדֹ֣ל עַד־שָׁמַ֣יִם חַסְדֶּ֑ךָ וְֽעַד־שְׁחָקִ֥ים אֲמִתֶּֽךָ׃<verse eID="Ps.57.11" />
  <verse osisID="Ps.57.12" sID="Ps.57.12" n="יב" />ר֣וּמָה עַל־שָׁמַ֣יִם אֱלֹהִ֑ים עַ֖ל כׇּל־הָאָ֣רֶץ כְּבוֹדֶֽךָ׃<verse eID="Ps.57.12" />
  <chapter eID="Ps.57" />
  <lb />
  <lb />
  <chapter osisID="Ps.58" sID="Ps.58" n="נח" />
  <verse osisID="Ps.58.1" sID="Ps.58.1" n="א" />לַמְנַצֵּ֥חַ אַל־תַּשְׁחֵ֗ת לְדָוִ֥ד מִכְתָּֽם׃<verse eID="Ps.58.1" />
  <verse osisID="Ps.58.2" sID="Ps.58.2" n="ב" />הַאֻמְנָ֗ם אֵ֣לֶם צֶ֭דֶק תְּדַבֵּר֑וּן מֵישָׁרִ֥ים תִּ֝שְׁפְּט֗וּ בְּנֵ֣י אָדָֽם׃<verse eID="Ps.58.2" />
  <verse osisID="Ps.58.3" sID="Ps.58.3" n="ג" />אַף־בְּלֵב֮ עוֹלֹ֢ת תִּפְעָ֫ל֥וּן בָּאָ֡רֶץ חֲמַ֥ס יְ֝דֵיכֶ֗ם תְּפַלֵּסֽוּן׃<verse eID="Ps.58.3" />
  <verse osisID="Ps.58.4" sID="Ps.58.4" n="ד" />זֹ֣רוּ רְשָׁעִ֣ים מֵרָ֑חֶם תָּע֥וּ מִ֝בֶּ֗טֶן דֹּבְרֵ֥י כָזָֽב׃<verse eID="Ps.58.4" />
  <verse osisID="Ps.58.5" sID="Ps.58.5" n="ה" />חֲמַת־לָ֗מוֹ כִּדְמ֥וּת חֲמַת־נָחָ֑שׁ כְּמוֹ־פֶ֥תֶן חֵ֝רֵ֗שׁ יַאְטֵ֥ם אׇזְנֽוֹ׃<verse eID="Ps.58.5" />
  <verse osisID="Ps.58.6" sID="Ps.58.6" n="ו" />אֲשֶׁ֣ר לֹֽא־יִ֭שְׁמַע לְק֣וֹל מְלַחֲשִׁ֑ים חוֹבֵ֖ר חֲבָרִ֣ים מְחֻכָּֽם׃<verse eID="Ps.58.6" />
  <verse osisID="Ps.58.7" sID="Ps.58.7" n="ז" />אֱֽלֹהִ֗ים הֲרׇס־שִׁנֵּ֥ימֽוֹ בְּפִ֑ימוֹ מַלְתְּע֥וֹת כְּ֝פִירִ֗ים נְתֹ֣ץ <seg type="x-paseq">׀</seg>יְהֹוָֽה׃<verse eID="Ps.58.7" />
  <verse osisID="Ps.58.8" sID="Ps.58.8" n="ח" />יִמָּאֲס֣וּ כְמוֹ־מַ֭יִם יִתְהַלְּכוּ־לָ֑מוֹ יִדְרֹ֥ךְ חִ֝צָּ֗ו כְּמ֣וֹ יִתְמֹלָֽלוּ׃<verse eID="Ps.58.8" />
  <verse osisID="Ps.58.9" sID="Ps.58.9" n="ט" />כְּמ֣וֹ שַׁ֭בְּלוּל תֶּ֣מֶס יַהֲלֹ֑ךְ נֵ֥פֶל אֵ֝֗שֶׁת בַּל־חָ֥זוּ שָֽׁמֶשׁ׃<verse eID="Ps.58.9" />
  <verse osisID="Ps.58.10" sID="Ps.58.10" n="י" />בְּטֶ֤רֶם ׀ יָבִ֣ינוּ סִּירֹתֵכֶ֣ם אָטָ֑ד כְּמוֹ־חַ֥י כְּמוֹ־חָ֝ר֗וֹן יִשְׂעָרֶֽנּוּ׃<verse eID="Ps.58.10" />
  <verse osisID="Ps.58.11" sID="Ps.58.11" n="יא" />יִשְׂמַ֣ח צַ֭דִּיק כִּי־חָזָ֣ה נָקָ֑ם פְּעָמָ֥יו יִ֝רְחַ֗ץ בְּדַ֣ם הָרָשָֽׁע׃<verse eID="Ps.58.11" />
  <verse osisID="Ps.58.12" sID="Ps.58.12" n="יב" />וְיֹאמַ֣ר אָ֭דָם אַךְ־פְּרִ֣י לַצַּדִּ֑יק אַ֥ךְ יֵשׁ־אֱ֝לֹהִ֗ים שֹׁפְטִ֥ים בָּאָֽרֶץ׃<verse eID="Ps.58.12" />
  <chapter eID="Ps.58" />
  <lb />
  <lb />
  <chapter osisID="Ps.59" sID="Ps.59" n="נט" />
  <verse osisID="Ps.59.1" sID="Ps.59.1" n="א" />לַמְנַצֵּ֣חַ אַל־תַּשְׁחֵת֮ לְדָוִ֢ד מִ֫כְתָּ֥ם בִּשְׁלֹ֥חַ שָׁא֑וּל וַֽיִּשְׁמְר֥וּ אֶת־הַ֝בַּ֗יִת לַהֲמִיתֽוֹ׃<verse eID="Ps.59.1" />
  <verse osisID="Ps.59.2" sID="Ps.59.2" n="ב" />הַצִּילֵ֖נִי מֵאֹיְבַ֥י <seg type="x-paseq">׀</seg>אֱלֹהָ֑י מִֽמִּתְקוֹמְמַ֥י תְּשַׂגְּבֵֽנִי׃<verse eID="Ps.59.2" />
  <verse osisID="Ps.59.3" sID="Ps.59.3" n="ג" />הַ֭צִּילֵנִי מִפֹּ֣עֲלֵי אָ֑וֶן וּֽמֵאַנְשֵׁ֥י דָ֝מִ֗ים הֽוֹשִׁיעֵֽנִי׃<verse eID="Ps.59.3" />
  <verse osisID="Ps.59.4" sID="Ps.59.4" n="ד" />כִּ֤י הִנֵּ֪ה אָרְב֡וּ לְנַפְשִׁ֗י יָג֣וּרוּ עָלַ֣י עַזִּ֑ים לֹֽא־פִשְׁעִ֖י וְלֹא־חַטָּאתִ֣י יְהֹוָֽה׃<verse eID="Ps.59.4" />
  <verse osisID="Ps.59.5" sID="Ps.59.5" n="ה" />בְּֽלִי־עָ֭וֺן יְרֻצ֣וּן וְיִכּוֹנָ֑נוּ ע֖וּרָה לִקְרָאתִ֣י וּרְאֵֽה׃<verse eID="Ps.59.5" />
  <verse osisID="Ps.59.6" sID="Ps.59.6" n="ו" />וְאַתָּ֤ה יְהֹוָֽה־אֱלֹהִ֥ים <seg type="x-paseq">׀</seg>צְבָא֡וֹת אֱלֹ֘הֵ֤י יִשְׂרָאֵ֗ל הָקִ֗יצָה לִפְקֹ֥ד כׇּֽל־הַגּוֹיִ֑ם אַל־תָּחֹ֨ן כׇּל־בֹּ֖גְדֵי אָ֣וֶן סֶֽלָה׃<verse eID="Ps.59.6" />
  <verse osisID="Ps.59.7" sID="Ps.59.7" n="ז" />יָשׁ֣וּבוּ לָ֭עֶרֶב יֶהֱמ֥וּ כַכָּ֗לֶב וִיס֥וֹבְבוּ עִֽיר׃<verse eID="Ps.59.7" />
  <verse osisID="Ps.59.8" sID="Ps.59.8" n="ח" />הִנֵּ֤ה ׀ יַבִּ֘יע֤וּן בְּפִיהֶ֗ם חֲ֭רָבוֹת בְּשִׂפְתֽוֹתֵיהֶ֑ם כִּי־מִ֥י שֹׁמֵֽעַ׃<verse eID="Ps.59.8" />
  <verse osisID="Ps.59.9" sID="Ps.59.9" n="ט" />וְאַתָּ֣ה יְ֭הֹוָה תִּשְׂחַק־לָ֑מוֹ תִּ֝לְעַ֗ג לְכׇל־גּוֹיִֽם׃<verse eID="Ps.59.9" />
  <verse osisID="Ps.59.10" sID="Ps.59.10" n="י" />עֻ֭זּוֹ אֵלֶ֣יךָ אֶשְׁמֹ֑רָה כִּֽי־אֱ֝לֹהִ֗ים מִשְׂגַּבִּֽי׃<verse eID="Ps.59.10" />
  <verse osisID="Ps.59.11" sID="Ps.59.11" n="יא" />אֱלֹהֵ֣י <seg type="x-ketiv">חסדו</seg> חַסְדִּ֣י יְקַדְּמֵ֑נִי אֱ֝לֹהִ֗ים יַרְאֵ֥נִי בְשֹׁרְרָֽי׃<verse eID="Ps.59.11" />
  <verse osisID="Ps.59.12" sID="Ps.59.12" n="יב" />אַל־תַּהַרְגֵ֤ם ׀ פֶּֽן־יִשְׁכְּח֬וּ עַמִּ֗י הֲנִיעֵ֣מוֹ בְ֭חֵילְךָ וְהוֹרִידֵ֑מוֹ מָגִנֵּ֣נוּ אֲדֹנָֽי׃<verse eID="Ps.59.12" />
  <verse osisID="Ps.59.13" sID="Ps.59.13" n="יג" />חַטַּאת־פִּ֗ימוֹ דְּֽבַר־שְׂפָ֫תֵ֥ימוֹ וְיִלָּכְד֥וּ בִגְאוֹנָ֑ם וּמֵאָלָ֖ה וּמִכַּ֣חַשׁ יְסַפֵּֽרוּ׃<verse eID="Ps.59.13" />
  <verse osisID="Ps.59.14" sID="Ps.59.14" n="יד" />כַּלֵּ֥ה בְחֵמָה֮ כַּלֵּ֢ה וְֽאֵ֫ינֵ֥מוֹ וְֽיֵדְע֗וּ כִּֽי־אֱ֭לֹהִים מֹשֵׁ֣ל בְּֽיַעֲקֹ֑ב לְאַפְסֵ֖י הָאָ֣רֶץ סֶֽלָה׃<verse eID="Ps.59.14" />
  <verse osisID="Ps.59.15" sID="Ps.59.15" n="טו" />וְיָשֻׁ֣בוּ לָ֭עֶרֶב יֶהֱמ֥וּ כַכָּ֗לֶב וִיס֥וֹבְבוּ עִֽיר׃<verse eID="Ps.59.15" />
  <verse osisID="Ps.59.16" sID="Ps.59.16" n="טז" />הֵ֭מָּה <seg type="x-ketiv">ינועון</seg> יְנִיע֣וּן לֶאֱכֹ֑ל אִם־לֹ֥א יִ֝שְׂבְּע֗וּ וַיָּלִֽינוּ׃<verse eID="Ps.59.16" />
  <verse osisID="Ps.59.17" sID="Ps.59.17" n="יז" />וַאֲנִ֤י ׀ אָשִׁ֣יר עֻזֶּךָ֮ וַאֲרַנֵּ֥ן לַבֹּ֗קֶר חַ֫סְדֶּ֥ךָ כִּֽי־הָיִ֣יתָ מִשְׂגָּ֣ב לִ֑י וּ֝מָנ֗וֹס בְּי֣וֹם צַר־לִֽי׃<verse eID="Ps.59.17" />
  <verse osisID="Ps.59.18" sID="Ps.59.18" n="יח" />עֻ֭זִּי אֵלֶ֣יךָ אֲזַמֵּ֑רָה כִּֽי־אֱלֹהִ֥ים מִ֝שְׂגַּבִּ֗י אֱלֹהֵ֥י חַסְדִּֽי׃<verse eID="Ps.59.18" />
  <chapter eID="Ps.59" />
  <lb />
  <lb />
  <chapter osisID="Ps.60" sID="Ps.60" n="ס" />
  <verse osisID="Ps.60.1" sID="Ps.60.1" n="א" />לַ֭מְנַצֵּחַ עַל־שׁוּשַׁ֣ן עֵד֑וּת מִכְתָּ֖ם לְדָוִ֣ד לְלַמֵּֽד׃<verse eID="Ps.60.1" />
  <verse osisID="Ps.60.2" sID="Ps.60.2" n="ב" />בְּהַצּוֹת֨וֹ ׀ אֶ֥ת<seg type="x-implicit-maqaf">־</seg>אֲרַ֣ם נַהֲרַיִם֮ וְאֶת־אֲרַ֢ם צ֫וֹבָ֥ה וַיָּ֤שׇׁב יוֹאָ֗ב וַיַּ֣ךְ אֶת־אֱד֣וֹם בְּגֵיא־מֶ֑לַח שְׁנֵ֖ים עָשָׂ֣ר אָֽלֶף׃<verse eID="Ps.60.2" />
  <verse osisID="Ps.60.3" sID="Ps.60.3" n="ג" />אֱ֭לֹהִים זְנַחְתָּ֣נוּ פְרַצְתָּ֑נוּ אָ֝נַ֗פְתָּ תְּשׁ֣וֹבֵֽב לָֽנוּ׃<verse eID="Ps.60.3" />
  <verse osisID="Ps.60.4" sID="Ps.60.4" n="ד" />הִרְעַ֣שְׁתָּה אֶ֣רֶץ פְּצַמְתָּ֑הּ רְפָ֖ה שְׁבָרֶ֣יהָ כִי־מָֽטָה׃<verse eID="Ps.60.4" />
  <verse osisID="Ps.60.5" sID="Ps.60.5" n="ה" />הִרְאִ֣יתָ עַמְּךָ֣ קָשָׁ֑ה הִ֝שְׁקִיתָ֗נוּ יַ֣יִן תַּרְעֵלָֽה׃<verse eID="Ps.60.5" />
  <verse osisID="Ps.60.6" sID="Ps.60.6" n="ו" />נָ֘תַ֤תָּה לִּירֵאֶ֣יךָ נֵּ֭ס לְהִתְנוֹסֵ֑ס מִ֝פְּנֵ֗י קֹ֣שֶׁט סֶֽלָה׃<verse eID="Ps.60.6" />
  <verse osisID="Ps.60.7" sID="Ps.60.7" n="ז" />לְ֭מַעַן יֵחָלְצ֣וּן יְדִידֶ֑יךָ הוֹשִׁ֖יעָה יְמִינְךָ֣ <seg type="x-ketiv">ועננו</seg> וַעֲנֵֽנִי׃<verse eID="Ps.60.7" />
  <verse osisID="Ps.60.8" sID="Ps.60.8" n="ח" />אֱלֹהִ֤ים ׀ דִּבֶּ֥ר בְּקׇדְשׁ֗וֹ אֶ֫עְלֹ֥זָה אֲחַלְּקָ֥ה שְׁכֶ֑ם וְעֵ֖מֶק סֻכּ֣וֹת אֲמַדֵּֽד׃<verse eID="Ps.60.8" />
  <verse osisID="Ps.60.9" sID="Ps.60.9" n="ט" />לִ֤י גִלְעָ֨ד ׀ וְלִ֬י מְנַשֶּׁ֗ה וְ֭אֶפְרַיִם מָע֣וֹז רֹאשִׁ֑י יְ֝הוּדָ֗ה מְחֹֽקְקִֽי׃<verse eID="Ps.60.9" />
  <verse osisID="Ps.60.10" sID="Ps.60.10" n="י" />מוֹאָ֤ב ׀ סִ֬יר רַחְצִ֗י עַל־אֱ֭דוֹם אַשְׁלִ֣יךְ נַעֲלִ֑י עָ֝לַ֗י פְּלֶ֣שֶׁת הִתְרוֹעָֽעִי׃<verse eID="Ps.60.10" />
  <verse osisID="Ps.60.11" sID="Ps.60.11" n="יא" />מִ֣י יֹ֭בִלֵנִי עִ֣יר מָצ֑וֹר מִ֖י נָחַ֣נִי עַד־אֱדֽוֹם׃<verse eID="Ps.60.11" />
  <verse osisID="Ps.60.12" sID="Ps.60.12" n="יב" />הֲלֹֽא־אַתָּ֣ה אֱלֹהִ֣ים זְנַחְתָּ֑נוּ וְֽלֹא־תֵצֵ֥א אֱ֝לֹהִ֗ים בְּצִבְאוֹתֵֽינוּ׃<verse eID="Ps.60.12" />
  <verse osisID="Ps.60.13" sID="Ps.60.13" n="יג" />הָֽבָה־לָּ֣נוּ עֶזְרָ֣ת מִצָּ֑ר וְ֝שָׁ֗וְא תְּשׁוּעַ֥ת אָדָֽם׃<verse eID="Ps.60.13" />
  <verse osisID="Ps.60.14" sID="Ps.60.14" n="יד" />בֵּאלֹהִ֥ים נַֽעֲשֶׂה־חָ֑יִל וְ֝ה֗וּא יָב֥וּס צָרֵֽינוּ׃<verse eID="Ps.60.14" />
  <chapter eID="Ps.60" />
  <lb />
  <lb />
  <chapter osisID="Ps.61" sID="Ps.61" n="סא" />
  <verse osisID="Ps.61.1" sID="Ps.61.1" n="א" />לַמְנַצֵּ֬חַ <seg type="x-paseq">׀</seg>עַֽל־נְגִינַ֬ת לְדָוִֽד׃<verse eID="Ps.61.1" />
  <verse osisID="Ps.61.2" sID="Ps.61.2" n="ב" />שִׁמְעָ֣ה אֱ֭לֹהִים רִנָּתִ֑י הַ֝קְשִׁ֗יבָה תְּפִלָּתִֽי׃<verse eID="Ps.61.2" />
  <verse osisID="Ps.61.3" sID="Ps.61.3" n="ג" />מִקְצֵ֤ה הָאָ֨רֶץ ׀ אֵלֶ֣יךָ אֶ֭קְרָא בַּעֲטֹ֣ף לִבִּ֑י בְּצוּר־יָר֖וּם מִמֶּ֣נִּי תַנְחֵֽנִי׃<verse eID="Ps.61.3" />
  <verse osisID="Ps.61.4" sID="Ps.61.4" n="ד" />כִּֽי־הָיִ֣יתָ מַחְסֶ֣ה לִ֑י מִגְדַּל־עֹ֝֗ז מִפְּנֵ֥י אוֹיֵֽב׃<verse eID="Ps.61.4" />
  <verse osisID="Ps.61.5" sID="Ps.61.5" n="ה" />אָג֣וּרָה בְ֭אׇהׇלְךָ עוֹלָמִ֑ים אֶ֥חֱסֶ֨ה בְסֵ֖תֶר כְּנָפֶ֣יךָ סֶּֽלָה׃<verse eID="Ps.61.5" />
  <verse osisID="Ps.61.6" sID="Ps.61.6" n="ו" />כִּֽי־אַתָּ֣ה אֱ֭לֹהִים שָׁמַ֣עְתָּ לִנְדָרָ֑י נָתַ֥תָּ יְ֝רֻשַּׁ֗ת יִרְאֵ֥י שְׁמֶֽךָ׃<verse eID="Ps.61.6" />
  <verse osisID="Ps.61.7" sID="Ps.61.7" n="ז" />יָמִ֣ים עַל־יְמֵי־מֶ֣לֶךְ תּוֹסִ֑יף שְׁ֝נוֹתָ֗יו כְּמוֹ־דֹ֥ר וָדֹֽר׃<verse eID="Ps.61.7" />
  <verse osisID="Ps.61.8" sID="Ps.61.8" n="ח" />יֵשֵׁ֣ב ע֭וֹלָם לִפְנֵ֣י אֱלֹהִ֑ים חֶ֥סֶד וֶ֝אֱמֶ֗ת מַ֣ן יִנְצְרֻֽהוּ׃<verse eID="Ps.61.8" />
  <verse osisID="Ps.61.9" sID="Ps.61.9" n="ט" />כֵּ֤ן אֲזַמְּרָ֣ה שִׁמְךָ֣ לָעַ֑ד לְֽשַׁלְּמִ֥י נְ֝דָרַ֗י י֣וֹם <seg type="x-paseq">׀</seg>יֽוֹם׃<verse eID="Ps.61.9" />
  <chapter eID="Ps.61" />
  <lb />
  <lb />
  <chapter osisID="Ps.62" sID="Ps.62" n="סב" />
  <verse osisID="Ps.62.1" sID="Ps.62.1" n="א" />לַמְנַצֵּ֥חַ עַֽל־יְדוּת֗וּן מִזְמ֥וֹר לְדָוִֽד׃<verse eID="Ps.62.1" />
  <verse osisID="Ps.62.2" sID="Ps.62.2" n="ב" />אַ֣ךְ אֶל־אֱ֭לֹהִים דּֽוּמִיָּ֣ה נַפְשִׁ֑י מִ֝מֶּ֗נּוּ יְשׁוּעָתִֽי׃<verse eID="Ps.62.2" />
  <verse osisID="Ps.62.3" sID="Ps.62.3" n="ג" />אַךְ־ה֣וּא צ֭וּרִי וִישׁוּעָתִ֑י מִ֝שְׂגַּבִּ֗י לֹא־אֶמּ֥וֹט רַבָּֽה׃<verse eID="Ps.62.3" />
  <verse osisID="Ps.62.4" sID="Ps.62.4" n="ד" />עַד־אָ֤נָה ׀ תְּה֥וֹתְת֣וּ עַל־אִישׁ֮ תְּרָצְּח֢וּ כֻ֫לְּכֶ֥ם כְּקִ֥יר נָט֑וּי גָּ֝דֵ֗ר הַדְּחוּיָֽה׃<verse eID="Ps.62.4" />
  <verse osisID="Ps.62.5" sID="Ps.62.5" n="ה" />אַ֤ךְ מִשְּׂאֵת֨וֹ ׀ יָ֥עֲצ֣וּ לְהַדִּיחַ֮ יִרְצ֢וּ כָ֫זָ֥ב בְּפִ֥יו יְבָרֵ֑כוּ וּ֝בְקִרְבָּ֗ם יְקַֽלְלוּ־סֶֽלָה׃<verse eID="Ps.62.5" />
  <verse osisID="Ps.62.6" sID="Ps.62.6" n="ו" />אַ֣ךְ לֵ֭אלֹהִים דּ֣וֹמִּי נַפְשִׁ֑י כִּֽי־מִ֝מֶּ֗נּוּ תִּקְוָתִֽי׃<verse eID="Ps.62.6" />
  <verse osisID="Ps.62.7" sID="Ps.62.7" n="ז" />אַךְ־ה֣וּא צ֭וּרִי וִישׁוּעָתִ֑י מִ֝שְׂגַּבִּ֗י לֹ֣א אֶמּֽוֹט׃<verse eID="Ps.62.7" />
  <verse osisID="Ps.62.8" sID="Ps.62.8" n="ח" />עַל־אֱ֭לֹהִים יִשְׁעִ֣י וּכְבוֹדִ֑י צוּר־עֻזִּ֥י מַ֝חְסִ֗י בֵּאלֹהִֽים׃<verse eID="Ps.62.8" />
  <verse osisID="Ps.62.9" sID="Ps.62.9" n="ט" />בִּטְח֘וּ ב֤וֹ בְכׇל־עֵ֨ת ׀ עָ֗ם שִׁפְכֽוּ־לְפָנָ֥יו לְבַבְכֶ֑ם אֱלֹהִ֖ים מַֽחֲסֶה־לָּ֣נוּ סֶֽלָה׃<verse eID="Ps.62.9" />
  <verse osisID="Ps.62.10" sID="Ps.62.10" n="י" />אַ֤ךְ ׀ הֶ֥בֶל בְּנֵֽי־אָדָם֮ כָּזָ֢ב בְּנֵ֫י<seg type="x-implicit-maqaf">־</seg>אִ֥ישׁ בְּמֹאזְנַ֥יִם לַעֲל֑וֹת הֵ֝֗מָּה מֵהֶ֥בֶל יָֽחַד׃<verse eID="Ps.62.10" />
  <verse osisID="Ps.62.11" sID="Ps.62.11" n="יא" />אַל־תִּבְטְח֣וּ בְעֹשֶׁק֮ וּבְגָזֵ֢ל אַל־תֶּ֫הְבָּ֥לוּ חַ֤יִל ׀ כִּֽי־יָנ֑וּב אַל־תָּשִׁ֥יתוּ לֵֽב׃<verse eID="Ps.62.11" />
  <verse osisID="Ps.62.12" sID="Ps.62.12" n="יב" />אַחַ֤ת ׀ דִּבֶּ֬ר אֱלֹהִ֗ים שְׁתַּֽיִם־ז֥וּ שָׁמָ֑עְתִּי כִּ֥י עֹ֝֗ז לֵֽאלֹהִֽים׃<verse eID="Ps.62.12" />
  <verse osisID="Ps.62.13" sID="Ps.62.13" n="יג" />וּלְךָֽ־אֲדֹנָ֥י חָ֑סֶד כִּֽי־אַתָּ֨ה תְשַׁלֵּ֖ם לְאִ֣ישׁ כְּֽמַעֲשֵֽׂהוּ׃<verse eID="Ps.62.13" />
  <chapter eID="Ps.62" />
  <lb />
  <lb />
  <chapter osisID="Ps.63" sID="Ps.63" n="סג" />
  <verse osisID="Ps.63.1" sID="Ps.63.1" n="א" />מִזְמ֥וֹר לְדָוִ֑ד בִּ֝הְיוֹת֗וֹ בְּמִדְבַּ֥ר יְהוּדָֽה׃<verse eID="Ps.63.1" />
  <verse osisID="Ps.63.2" sID="Ps.63.2" n="ב" />אֱלֹהִ֤ים ׀ אֵלִ֥י אַתָּ֗ה אֲֽשַׁ֫חֲרֶ֥ךָּ צָמְאָ֬ה לְךָ֨ ׀ נַפְשִׁ֗י כָּמַ֣הּ לְךָ֣ בְשָׂרִ֑י בְּאֶֽרֶץ־צִיָּ֖ה וְעָיֵ֣ף בְּלִי־מָֽיִם׃<verse eID="Ps.63.2" />
  <verse osisID="Ps.63.3" sID="Ps.63.3" n="ג" />כֵּ֭ן בַּקֹּ֣דֶשׁ חֲזִיתִ֑ךָ לִרְא֥וֹת עֻ֝זְּךָ֗ וּכְבוֹדֶֽךָ׃<verse eID="Ps.63.3" />
  <verse osisID="Ps.63.4" sID="Ps.63.4" n="ד" />כִּי־ט֣וֹב חַ֭סְדְּךָ מֵחַיִּ֗ים שְׂפָתַ֥י יְשַׁבְּחֽוּנְךָ׃<verse eID="Ps.63.4" />
  <verse osisID="Ps.63.5" sID="Ps.63.5" n="ה" />כֵּ֣ן אֲבָרֶכְךָ֣ בְחַיָּ֑י בְּ֝שִׁמְךָ֗ אֶשָּׂ֥א כַפָּֽי׃<verse eID="Ps.63.5" />
  <verse osisID="Ps.63.6" sID="Ps.63.6" n="ו" />כְּמ֤וֹ חֵ֣לֶב וָ֭דֶשֶׁן תִּשְׂבַּ֣ע נַפְשִׁ֑י וְשִׂפְתֵ֥י רְ֝נָנ֗וֹת יְהַלֶּל־פִּֽי׃<verse eID="Ps.63.6" />
  <verse osisID="Ps.63.7" sID="Ps.63.7" n="ז" />אִם־זְכַרְתִּ֥יךָ עַל־יְצוּעָ֑י בְּ֝אַשְׁמֻר֗וֹת אֶהְגֶּה־בָּֽךְ׃<verse eID="Ps.63.7" />
  <verse osisID="Ps.63.8" sID="Ps.63.8" n="ח" />כִּֽי־הָיִ֣יתָ עֶזְרָ֣תָה לִּ֑י וּבְצֵ֖ל כְּנָפֶ֣יךָ אֲרַנֵּֽן׃<verse eID="Ps.63.8" />
  <verse osisID="Ps.63.9" sID="Ps.63.9" n="ט" />דָּבְקָ֣ה נַפְשִׁ֣י אַחֲרֶ֑יךָ בִּ֝֗י תָּמְכָ֥ה יְמִינֶֽךָ׃<verse eID="Ps.63.9" />
  <verse osisID="Ps.63.10" sID="Ps.63.10" n="י" />וְהֵ֗מָּה לְ֭שׁוֹאָה יְבַקְשׁ֣וּ נַפְשִׁ֑י יָ֝בֹ֗אוּ בְּֽתַחְתִּיּ֥וֹת הָאָֽרֶץ׃<verse eID="Ps.63.10" />
  <verse osisID="Ps.63.11" sID="Ps.63.11" n="יא" />יַגִּירֻ֥הוּ עַל־יְדֵי־חָ֑רֶב מְנָ֖ת שֻׁעָלִ֣ים יִהְיֽוּ׃<verse eID="Ps.63.11" />
  <verse osisID="Ps.63.12" sID="Ps.63.12" n="יב" />וְהַמֶּלֶךְ֮ יִשְׂמַ֢ח בֵּאלֹ֫הִ֥ים יִ֭תְהַלֵּל כׇּל־הַנִּשְׁבָּ֣ע בּ֑וֹ כִּ֥י יִ֝סָּכֵ֗ר פִּ֣י דוֹבְרֵי־שָֽׁקֶר׃<verse eID="Ps.63.12" />
  <chapter eID="Ps.63" />
  <lb />
  <lb />
  <chapter osisID="Ps.64" sID="Ps.64" n="סד" />
  <verse osisID="Ps.64.1" sID="Ps.64.1" n="א" />לַמְנַצֵּ֗חַ מִזְמ֥וֹר לְדָוִֽד׃<verse eID="Ps.64.1" />
  <verse osisID="Ps.64.2" sID="Ps.64.2" n="ב" />שְׁמַע־אֱלֹהִ֣ים קוֹלִ֣י בְשִׂיחִ֑י מִפַּ֥חַד א֝וֹיֵ֗ב תִּצֹּ֥ר חַיָּֽי׃<verse eID="Ps.64.2" />
  <verse osisID="Ps.64.3" sID="Ps.64.3" n="ג" />תַּ֭סְתִּירֵנִי מִסּ֣וֹד מְרֵעִ֑ים מֵ֝רִגְשַׁ֗ת פֹּ֣עֲלֵי אָֽוֶן׃<verse eID="Ps.64.3" />
  <verse osisID="Ps.64.4" sID="Ps.64.4" n="ד" />אֲשֶׁ֤ר שָׁנְנ֣וּ כַחֶ֣רֶב לְשׁוֹנָ֑ם דָּֽרְכ֥וּ חִ֝צָּ֗ם דָּבָ֥ר מָֽר׃<verse eID="Ps.64.4" />
  <verse osisID="Ps.64.5" sID="Ps.64.5" n="ה" />לִירֹ֣ת בַּמִּסְתָּרִ֣ים תָּ֑ם פִּתְאֹ֥ם יֹ֝רֻ֗הוּ וְלֹ֣א יִירָֽאוּ׃<verse eID="Ps.64.5" />
  <verse osisID="Ps.64.6" sID="Ps.64.6" n="ו" />יְחַזְּקוּ־לָ֨מוֹ ׀ דָּ֘בָ֤ר רָ֗ע יְֽ֭סַפְּרוּ לִטְמ֣וֹן מוֹקְשִׁ֑ים אָ֝מְר֗וּ מִ֣י יִרְאֶה־לָּֽמוֹ׃<verse eID="Ps.64.6" />
  <verse osisID="Ps.64.7" sID="Ps.64.7" n="ז" />יַ֥חְפְּֽשׂוּ עוֹלֹ֗ת תַּ֭מְנוּ חֵ֣פֶשׂ מְחֻפָּ֑שׂ וְקֶ֥רֶב אִ֝֗ישׁ וְלֵ֣ב עָמֹֽק׃<verse eID="Ps.64.7" />
  <verse osisID="Ps.64.8" sID="Ps.64.8" n="ח" />וַיֹּרֵ֗ם אֱלֹ֫הִ֥ים חֵ֥ץ פִּתְא֑וֹם הָ֝י֗וּ מַכּוֹתָֽם׃<verse eID="Ps.64.8" />
  <verse osisID="Ps.64.9" sID="Ps.64.9" n="ט" />וַיַּכְשִׁיל֣וּהוּ עָלֵ֣ימוֹ לְשׁוֹנָ֑ם יִ֝תְנֹדְד֗וּ כׇּל־רֹ֥אֵה בָֽם׃<verse eID="Ps.64.9" />
  <verse osisID="Ps.64.10" sID="Ps.64.10" n="י" />וַיִּֽירְא֗וּ כׇּל־אָ֫דָ֥ם וַ֭יַּגִּידוּ פֹּ֥עַל אֱלֹהִ֗ים וּֽמַעֲשֵׂ֥הוּ הִשְׂכִּֽילוּ׃<verse eID="Ps.64.10" />
  <verse osisID="Ps.64.11" sID="Ps.64.11" n="יא" />יִשְׂמַ֬ח צַדִּ֣יק בַּ֭יהֹוָה וְחָ֣סָה ב֑וֹ וְ֝יִתְהַלְל֗וּ כׇּל־יִשְׁרֵי־לֵֽב׃<verse eID="Ps.64.11" />
  <chapter eID="Ps.64" />
  <lb />
  <lb />
  <chapter osisID="Ps.65" sID="Ps.65" n="סה" />
  <verse osisID="Ps.65.1" sID="Ps.65.1" n="א" />לַמְנַצֵּ֥חַ מִזְמ֗וֹר לְדָוִ֥ד שִֽׁיר׃<verse eID="Ps.65.1" />
  <verse osisID="Ps.65.2" sID="Ps.65.2" n="ב" />לְךָ֤ דֻֽמִיָּ֬ה תְהִלָּ֓ה אֱלֹ֘הִ֥ים בְּצִיּ֑וֹן וּ֝לְךָ֗ יְשֻׁלַּם־נֶֽדֶר׃<verse eID="Ps.65.2" />
  <verse osisID="Ps.65.3" sID="Ps.65.3" n="ג" />שֹׁמֵ֥עַ תְּפִלָּ֑ה עָ֝דֶ֗יךָ כׇּל־בָּשָׂ֥ר יָבֹֽאוּ׃<verse eID="Ps.65.3" />
  <verse osisID="Ps.65.4" sID="Ps.65.4" n="ד" />דִּבְרֵ֣י עֲ֭וֺנֹת גָּ֣בְרוּ מֶ֑נִּי פְּ֝שָׁעֵ֗ינוּ אַתָּ֥ה תְכַפְּרֵֽם׃<verse eID="Ps.65.4" />
  <verse osisID="Ps.65.5" sID="Ps.65.5" n="ה" />אַשְׁרֵ֤י ׀ תִּ֥בְחַ֣ר וּתְקָרֵב֮ יִשְׁכֹּ֢ן חֲצֵ֫רֶ֥יךָ נִ֭שְׂבְּעָה בְּט֣וּב בֵּיתֶ֑ךָ קְ֝דֹ֗שׁ הֵיכָלֶֽךָ׃<verse eID="Ps.65.5" />
  <verse osisID="Ps.65.6" sID="Ps.65.6" n="ו" />נ֤וֹרָא֨וֹת ׀ בְּצֶ֣דֶק תַּ֭עֲנֵנוּ אֱלֹהֵ֣י יִשְׁעֵ֑נוּ מִבְטָ֥ח כׇּל־קַצְוֵי־אֶ֝֗רֶץ וְיָ֣ם רְחֹקִֽים׃<verse eID="Ps.65.6" />
  <verse osisID="Ps.65.7" sID="Ps.65.7" n="ז" />מֵכִ֣ין הָרִ֣ים בְּכֹח֑וֹ נֶ֝אְזָ֗ר בִּגְבוּרָֽה׃<verse eID="Ps.65.7" />
  <verse osisID="Ps.65.8" sID="Ps.65.8" n="ח" />מַשְׁבִּ֤יחַ ׀ שְׁא֣וֹן יַ֭מִּים שְׁא֥וֹן גַּלֵּיהֶ֗ם וַהֲמ֥וֹן לְאֻמִּֽים׃<verse eID="Ps.65.8" />
  <verse osisID="Ps.65.9" sID="Ps.65.9" n="ט" />וַיִּ֤ירְא֨וּ ׀ יֹשְׁבֵ֣י קְ֭צָוֺת מֵאוֹתֹתֶ֑יךָ מ֤וֹצָֽאֵי בֹ֖קֶר וָעֶ֣רֶב תַּרְנִֽין׃<verse eID="Ps.65.9" />
  <verse osisID="Ps.65.10" sID="Ps.65.10" n="י" />פָּ֤קַֽדְתָּ הָאָ֨רֶץ וַתְּשֹׁ֪קְקֶ֡הָ רַבַּ֬ת תַּעְשְׁרֶ֗נָּה פֶּ֣לֶג אֱ֭לֹהִים מָ֣לֵא מָ֑יִם תָּכִ֥ין דְּ֝גָנָ֗ם כִּי־כֵ֥ן תְּכִינֶֽהָ׃<verse eID="Ps.65.10" />
  <verse osisID="Ps.65.11" sID="Ps.65.11" n="יא" />תְּלָמֶ֣יהָ רַ֭וֵּה נַחֵ֣ת גְּדוּדֶ֑הָ בִּרְבִיבִ֥ים תְּ֝מֹגְגֶ֗נָּה צִמְחָ֥הּ תְּבָרֵֽךְ׃<verse eID="Ps.65.11" />
  <verse osisID="Ps.65.12" sID="Ps.65.12" n="יב" />עִ֭טַּרְתָּ שְׁנַ֣ת טוֹבָתֶ֑ךָ וּ֝מַעְגָּלֶ֗יךָ יִרְעֲפ֥וּן דָּֽשֶׁן׃<verse eID="Ps.65.12" />
  <verse osisID="Ps.65.13" sID="Ps.65.13" n="יג" />יִ֭רְעֲפוּ נְא֣וֹת מִדְבָּ֑ר וְ֝גִ֗יל גְּבָע֥וֹת תַּחְגֹּֽרְנָה׃<verse eID="Ps.65.13" />
  <verse osisID="Ps.65.14" sID="Ps.65.14" n="יד" />לָבְשׁ֬וּ כָרִ֨ים ׀ הַצֹּ֗אן וַעֲמָקִ֥ים יַֽעַטְפוּ־בָ֑ר יִ֝תְרוֹעֲע֗וּ אַף־יָשִֽׁירוּ׃<verse eID="Ps.65.14" />
  <chapter eID="Ps.65" />
  <lb />
  <lb />
  <chapter osisID="Ps.66" sID="Ps.66" n="סו" />
  <verse osisID="Ps.66.1" sID="Ps.66.1" n="א" />לַ֭מְנַצֵּחַ שִׁ֣יר מִזְמ֑וֹר הָרִ֥יעוּ לֵ֝אלֹהִ֗ים כׇּל־הָאָֽרֶץ׃<verse eID="Ps.66.1" />
  <verse osisID="Ps.66.2" sID="Ps.66.2" n="ב" />זַמְּר֥וּ כְבֽוֹד־שְׁמ֑וֹ שִׂ֥ימוּ כָ֝ב֗וֹד תְּהִלָּתֽוֹ׃<verse eID="Ps.66.2" />
  <verse osisID="Ps.66.3" sID="Ps.66.3" n="ג" />אִמְר֣וּ לֵ֭אלֹהִים מַה־נּוֹרָ֣א מַעֲשֶׂ֑יךָ בְּרֹ֥ב עֻ֝זְּךָ֗ יְֽכַחֲשׁ֖וּ לְךָ֣ אֹיְבֶֽיךָ׃<verse eID="Ps.66.3" />
  <verse osisID="Ps.66.4" sID="Ps.66.4" n="ד" />כׇּל־הָאָ֤רֶץ ׀ יִשְׁתַּחֲו֣וּ לְ֭ךָ וִיזַמְּרוּ־לָ֑ךְ יְזַמְּר֖וּ שִׁמְךָ֣ סֶֽלָה׃<verse eID="Ps.66.4" />
  <verse osisID="Ps.66.5" sID="Ps.66.5" n="ה" />לְכ֣וּ וּ֭רְאוּ מִפְעֲל֣וֹת אֱלֹהִ֑ים נוֹרָ֥א עֲ֝לִילָ֗ה עַל־בְּנֵ֥י אָדָֽם׃<verse eID="Ps.66.5" />
  <verse osisID="Ps.66.6" sID="Ps.66.6" n="ו" />הָ֤פַךְ יָ֨ם ׀ לְֽיַבָּשָׁ֗ה בַּ֭נָּהָר יַעַבְר֣וּ בְרָ֑גֶל שָׁ֝֗ם נִשְׂמְחָה־בּֽוֹ׃<verse eID="Ps.66.6" />
  <verse osisID="Ps.66.7" sID="Ps.66.7" n="ז" />מֹ֘שֵׁ֤ל בִּגְבוּרָת֨וֹ ׀ עוֹלָ֗ם עֵ֭ינָיו בַּגּוֹיִ֣ם תִּצְפֶּ֑ינָה הַסּוֹרְרִ֓ים ׀ אַל־יָר֖וּמוּ <seg type="x-ketiv">ירימו</seg> לָ֣מוֹ סֶֽלָה׃<verse eID="Ps.66.7" />
  <verse osisID="Ps.66.8" sID="Ps.66.8" n="ח" />בָּרְכ֖וּ עַמִּ֥ים <seg type="x-paseq">׀</seg>אֱלֹהֵ֑ינוּ וְ֝הַשְׁמִ֗יעוּ ק֣וֹל תְּהִלָּתֽוֹ׃<verse eID="Ps.66.8" />
  <verse osisID="Ps.66.9" sID="Ps.66.9" n="ט" />הַשָּׂ֣ם נַ֭פְשֵׁנוּ בַּחַיִּ֑ים וְלֹֽא־נָתַ֖ן לַמּ֣וֹט רַגְלֵֽנוּ׃<verse eID="Ps.66.9" />
  <verse osisID="Ps.66.10" sID="Ps.66.10" n="י" />כִּֽי־בְחַנְתָּ֥נוּ אֱלֹהִ֑ים צְ֝רַפְתָּ֗נוּ כִּצְרׇף־כָּֽסֶף׃<verse eID="Ps.66.10" />
  <verse osisID="Ps.66.11" sID="Ps.66.11" n="יא" />הֲבֵאתָ֥נוּ בַמְּצוּדָ֑ה שַׂ֖מְתָּ מוּעָקָ֣ה בְמׇתְנֵֽינוּ׃<verse eID="Ps.66.11" />
  <verse osisID="Ps.66.12" sID="Ps.66.12" n="יב" />הִרְכַּ֥בְתָּ אֱנ֗וֹשׁ לְרֹ֫אשֵׁ֥נוּ בָּֽאנוּ־בָאֵ֥שׁ וּבַמַּ֑יִם וַ֝תּוֹצִיאֵ֗נוּ לָרְוָיָֽה׃<verse eID="Ps.66.12" />
  <verse osisID="Ps.66.13" sID="Ps.66.13" n="יג" />אָב֣וֹא בֵיתְךָ֣ בְעוֹל֑וֹת אֲשַׁלֵּ֖ם לְךָ֣ נְדָרָֽי׃<verse eID="Ps.66.13" />
  <verse osisID="Ps.66.14" sID="Ps.66.14" n="יד" />אֲשֶׁר־פָּצ֥וּ שְׂפָתָ֑י וְדִבֶּר־פִּ֝֗י בַּצַּר־לִֽי׃<verse eID="Ps.66.14" />
  <verse osisID="Ps.66.15" sID="Ps.66.15" n="טו" />עֹ֘ל֤וֹת מֵיחִ֣ים אַֽעֲלֶה־לָּ֭ךְ עִם־קְטֹ֣רֶת אֵילִ֑ים אֶ֥עֱשֶֽׂה בָקָ֖ר עִם־עַתּוּדִ֣ים סֶֽלָה׃<verse eID="Ps.66.15" />
  <verse osisID="Ps.66.16" sID="Ps.66.16" n="טז" />לְכוּ־שִׁמְע֣וּ וַ֭אֲסַפְּרָה כׇּל־יִרְאֵ֣י אֱלֹהִ֑ים אֲשֶׁ֖ר עָשָׂ֣ה לְנַפְשִֽׁי׃<verse eID="Ps.66.16" />
  <verse osisID="Ps.66.17" sID="Ps.66.17" n="יז" />אֵלָ֥יו פִּֽי־קָרָ֑אתִי וְ֝רוֹמַ֗ם תַּ֣חַת לְשׁוֹנִֽי׃<verse eID="Ps.66.17" />
  <verse osisID="Ps.66.18" sID="Ps.66.18" n="יח" />אָ֭וֶן אִם־רָאִ֣יתִי בְלִבִּ֑י לֹ֖א יִשְׁמַ֣ע <seg type="x-paseq">׀</seg>אֲדֹנָֽי׃<verse eID="Ps.66.18" />
  <verse osisID="Ps.66.19" sID="Ps.66.19" n="יט" />אָ֭כֵן שָׁמַ֣ע אֱלֹהִ֑ים הִ֝קְשִׁ֗יב בְּק֣וֹל תְּפִלָּתִֽי׃<verse eID="Ps.66.19" />
  <verse osisID="Ps.66.20" sID="Ps.66.20" n="כ" />בָּר֥וּךְ אֱלֹהִ֑ים אֲשֶׁ֥ר לֹֽא־הֵסִ֘יר תְּפִלָּתִ֥י וְ֝חַסְדּ֗וֹ מֵאִתִּֽי׃<verse eID="Ps.66.20" />
  <chapter eID="Ps.66" />
  <lb />
  <lb />
  <chapter osisID="Ps.67" sID="Ps.67" n="סז" />
  <verse osisID="Ps.67.1" sID="Ps.67.1" n="א" />לַמְנַצֵּ֥חַ בִּנְגִינֹ֗ת מִזְמ֥וֹר שִֽׁיר׃<verse eID="Ps.67.1" />
  <verse osisID="Ps.67.2" sID="Ps.67.2" n="ב" />אֱֽלֹהִ֗ים יְחׇנֵּ֥נוּ וִיבָרְכֵ֑נוּ יָ֤אֵֽר פָּנָ֖יו אִתָּ֣נוּ סֶֽלָה׃<verse eID="Ps.67.2" />
  <verse osisID="Ps.67.3" sID="Ps.67.3" n="ג" />לָדַ֣עַת בָּאָ֣רֶץ דַּרְכֶּ֑ךָ בְּכׇל־גּ֝וֹיִ֗ם יְשׁוּעָתֶֽךָ׃<verse eID="Ps.67.3" />
  <verse osisID="Ps.67.4" sID="Ps.67.4" n="ד" />יוֹד֖וּךָ עַמִּ֥ים <seg type="x-paseq">׀</seg>אֱלֹהִ֑ים י֝וֹד֗וּךָ עַמִּ֥ים כֻּלָּֽם׃<verse eID="Ps.67.4" />
  <verse osisID="Ps.67.5" sID="Ps.67.5" n="ה" />יִ֥שְׂמְח֥וּ וִירַנְּנ֗וּ לְאֻ֫מִּ֥ים כִּֽי־תִשְׁפֹּ֣ט עַמִּ֣ים מִישֹׁ֑ר וּלְאֻמִּ֓ים ׀ בָּאָ֖רֶץ תַּנְחֵ֣ם סֶֽלָה׃<verse eID="Ps.67.5" />
  <verse osisID="Ps.67.6" sID="Ps.67.6" n="ו" />יוֹד֖וּךָ עַמִּ֥ים <seg type="x-paseq">׀</seg>אֱלֹהִ֑ים י֝וֹד֗וּךָ עַמִּ֥ים כֻּלָּֽם׃<verse eID="Ps.67.6" />
  <verse osisID="Ps.67.7" sID="Ps.67.7" n="ז" />אֶ֭רֶץ נָתְנָ֣ה יְבוּלָ֑הּ יְ֝בָרְכֵ֗נוּ אֱלֹהִ֥ים אֱלֹהֵֽינוּ׃<verse eID="Ps.67.7" />
  <verse osisID="Ps.67.8" sID="Ps.67.8" n="ח" />יְבָרְכֵ֥נוּ אֱלֹהִ֑ים וְיִֽירְא֥וּ א֝וֹת֗וֹ כׇּל־אַפְסֵי־אָֽרֶץ׃<verse eID="Ps.67.8" />
  <chapter eID="Ps.67" />
  <lb />
  <lb />
  <chapter osisID="Ps.68" sID="Ps.68" n="סח" />
  <verse osisID="Ps.68.1" sID="Ps.68.1" n="א" />לַמְנַצֵּ֥חַ לְדָוִ֗ד מִזְמ֥וֹר שִֽׁיר׃<verse eID="Ps.68.1" />
  <verse osisID="Ps.68.2" sID="Ps.68.2" n="ב" />יָק֣וּם אֱ֭לֹהִים יָפ֣וּצוּ אוֹיְבָ֑יו וְיָנ֥וּסוּ מְ֝שַׂנְאָ֗יו מִפָּנָֽיו׃<verse eID="Ps.68.2" />
  <verse osisID="Ps.68.3" sID="Ps.68.3" n="ג" />כְּהִנְדֹּ֥ף עָשָׁ֗ן תִּ֫נְדֹּ֥ף כְּהִמֵּ֣ס דּ֭וֹנַג מִפְּנֵי־אֵ֑שׁ יֹאבְד֥וּ רְ֝שָׁעִ֗ים מִפְּנֵ֥י אֱלֹהִֽים׃<verse eID="Ps.68.3" />
  <verse osisID="Ps.68.4" sID="Ps.68.4" n="ד" />וְֽצַדִּיקִ֗ים יִשְׂמְח֣וּ יַ֭עַלְצוּ לִפְנֵ֥י אֱלֹהִ֗ים וְיָשִׂ֥ישׂוּ בְשִׂמְחָֽה׃<verse eID="Ps.68.4" />
  <verse osisID="Ps.68.5" sID="Ps.68.5" n="ה" />שִׁ֤ירוּ ׀ לֵאלֹהִים֮ זַמְּר֢וּ שְׁ֫מ֥וֹ סֹ֡לּוּ לָרֹכֵ֣ב בָּ֭עֲרָבוֹת בְּיָ֥הּ שְׁמ֗וֹ וְעִלְז֥וּ לְפָנָֽיו׃<verse eID="Ps.68.5" />
  <verse osisID="Ps.68.6" sID="Ps.68.6" n="ו" />אֲבִ֣י יְ֭תוֹמִים וְדַיַּ֣ן אַלְמָנ֑וֹת אֱ֝לֹהִ֗ים בִּמְע֥וֹן קׇדְשֽׁוֹ׃<verse eID="Ps.68.6" />
  <verse osisID="Ps.68.7" sID="Ps.68.7" n="ז" />אֱלֹהִ֤ים ׀ מ֘וֹשִׁ֤יב יְחִידִ֨ים ׀ בַּ֗יְתָה מוֹצִ֣יא אֲ֭סִירִים בַּכּוֹשָׁר֑וֹת אַ֥ךְ ס֝וֹרְרִ֗ים שָׁכְנ֥וּ צְחִיחָֽה׃<verse eID="Ps.68.7" />
  <verse osisID="Ps.68.8" sID="Ps.68.8" n="ח" />אֱֽלֹהִ֗ים בְּ֭צֵאתְךָ לִפְנֵ֣י עַמֶּ֑ךָ בְּצַעְדְּךָ֖ בִישִׁימ֣וֹן סֶֽלָה׃<verse eID="Ps.68.8" />
  <verse osisID="Ps.68.9" sID="Ps.68.9" n="ט" />אֶ֤רֶץ רָעָ֨שָׁה ׀ אַף־שָׁמַ֣יִם נָטְפוּ֮ מִפְּנֵ֢י אֱלֹ֫הִ֥ים זֶ֥ה סִינַ֑י מִפְּנֵ֥י אֱ֝לֹהִ֗ים אֱלֹהֵ֥י יִשְׂרָאֵֽל׃<verse eID="Ps.68.9" />
  <verse osisID="Ps.68.10" sID="Ps.68.10" n="י" />גֶּ֣שֶׁם נְ֭דָבוֹת תָּנִ֣יף אֱלֹהִ֑ים נַחֲלָתְךָ֥ וְ֝נִלְאָ֗ה אַתָּ֥ה כוֹנַנְתָּֽהּ׃<verse eID="Ps.68.10" />
  <verse osisID="Ps.68.11" sID="Ps.68.11" n="יא" />חַיָּתְךָ֥ יָשְׁבוּ־בָ֑הּ תָּ֤כִֽין בְּטוֹבָתְךָ֖ לֶֽעָנִ֣י אֱלֹהִֽים׃<verse eID="Ps.68.11" />
  <verse osisID="Ps.68.12" sID="Ps.68.12" n="יב" />אֲדֹנָ֥י יִתֶּן־אֹ֑מֶר הַ֝מְבַשְּׂר֗וֹת צָבָ֥א רָֽב׃<verse eID="Ps.68.12" />
  <verse osisID="Ps.68.13" sID="Ps.68.13" n="יג" />מַלְכֵ֣י צְ֭בָאוֹת יִדֹּד֣וּן יִדֹּד֑וּן וּנְוַת־בַּ֝֗יִת תְּחַלֵּ֥ק שָׁלָֽל׃<verse eID="Ps.68.13" />
  <verse osisID="Ps.68.14" sID="Ps.68.14" n="יד" />אִֽם־תִּשְׁכְּבוּן֮ בֵּ֤ין שְׁפַ֫תָּ֥יִם כַּנְפֵ֣י י֭וֹנָה נֶחְפָּ֣ה בַכֶּ֑סֶף וְ֝אֶבְרוֹתֶ֗יהָ בִּירַקְרַ֥ק חָרֽוּץ׃<verse eID="Ps.68.14" />
  <verse osisID="Ps.68.15" sID="Ps.68.15" n="טו" />בְּפָ֘רֵ֤שׂ שַׁדַּ֓י מְלָ֘כִ֤ים בָּ֗הּ תַּשְׁלֵ֥ג בְּצַלְמֽוֹן׃<verse eID="Ps.68.15" />
  <verse osisID="Ps.68.16" sID="Ps.68.16" n="טז" />הַר־אֱ֭לֹהִים הַר־בָּשָׁ֑ן הַ֥ר גַּ֝בְנֻנִּ֗ים הַר־בָּשָֽׁן׃<verse eID="Ps.68.16" />
  <verse osisID="Ps.68.17" sID="Ps.68.17" n="יז" />לָ֤מָּה ׀ תְּֽרַצְּדוּן֮ הָרִ֢ים גַּבְנֻ֫נִּ֥ים הָהָ֗ר חָמַ֣ד אֱלֹהִ֣ים לְשִׁבְתּ֑וֹ אַף־יְ֝הֹוָ֗ה יִשְׁכֹּ֥ן לָנֶֽצַח׃<verse eID="Ps.68.17" />
  <verse osisID="Ps.68.18" sID="Ps.68.18" n="יח" />רֶ֤כֶב אֱלֹהִ֗ים רִבֹּתַ֣יִם אַלְפֵ֣י שִׁנְאָ֑ן אֲדֹנָ֥י בָֿ֝֗ם סִינַ֥י בַּקֹּֽדֶשׁ׃<verse eID="Ps.68.18" />
  <verse osisID="Ps.68.19" sID="Ps.68.19" n="יט" />עָ֘לִ֤יתָ לַמָּר֨וֹם ׀ שָׁ֘בִ֤יתָ שֶּׁ֗בִי לָקַ֣חְתָּ מַ֭תָּנוֹת בָּאָדָ֑ם וְאַ֥ף ס֝וֹרְרִ֗ים לִשְׁכֹּ֤ן ׀ יָ֬הּ אֱלֹהִֽים׃<verse eID="Ps.68.19" />
  <verse osisID="Ps.68.20" sID="Ps.68.20" n="כ" />בָּ֤ר֣וּךְ אֲדֹנָי֮ י֤וֹם ׀ י֥֫וֹם יַעֲמׇס־לָ֗נוּ הָ֘אֵ֤ל יְֽשׁוּעָתֵ֬נוּ סֶֽלָה׃<verse eID="Ps.68.20" />
  <verse osisID="Ps.68.21" sID="Ps.68.21" n="כא" />הָ֤אֵ֣ל <seg type="x-paseq">׀</seg>לָנוּ֮ אֵ֤ל לְֽמ֫וֹשָׁע֥וֹת וְלֵיהֹוִ֥ה אֲדֹנָ֑י לַ֝מָּ֗וֶת תֹּצָאֽוֹת׃<verse eID="Ps.68.21" />
  <verse osisID="Ps.68.22" sID="Ps.68.22" n="כב" />אַךְ־אֱלֹהִ֗ים יִמְחַץ֮ רֹ֤אשׁ אֹ֫יְבָ֥יו קׇדְקֹ֥ד שֵׂעָ֑ר מִ֝תְהַלֵּ֗ךְ בַּאֲשָׁמָֽיו׃<verse eID="Ps.68.22" />
  <verse osisID="Ps.68.23" sID="Ps.68.23" n="כג" />אָמַ֣ר אֲ֭דֹנָי מִבָּשָׁ֣ן אָשִׁ֑יב אָ֝שִׁ֗יב מִֽמְּצֻל֥וֹת יָֽם׃<verse eID="Ps.68.23" />
  <verse osisID="Ps.68.24" sID="Ps.68.24" n="כד" />לְמַ֤עַן ׀ תִּ֥מְחַ֥ץ רַגְלְךָ֗ בְּ֫דָ֥ם לְשׁ֥וֹן כְּלָבֶ֑יךָ מֵאֹיְבִ֥ים מִנֵּֽהוּ׃<verse eID="Ps.68.24" />
  <verse osisID="Ps.68.25" sID="Ps.68.25" n="כה" />רָא֣וּ הֲלִיכוֹתֶ֣יךָ אֱלֹהִ֑ים הֲלִ֘יכ֤וֹת אֵלִ֖י מַלְכִּ֣י בַקֹּֽדֶשׁ׃<verse eID="Ps.68.25" />
  <verse osisID="Ps.68.26" sID="Ps.68.26" n="כו" />קִדְּמ֣וּ שָׁ֭רִים אַחַ֣ר נֹגְנִ֑ים בְּת֥וֹךְ עֲ֝לָמ֗וֹת תּוֹפֵפֽוֹת׃<verse eID="Ps.68.26" />
  <verse osisID="Ps.68.27" sID="Ps.68.27" n="כז" />בְּֽ֭מַקְהֵלוֹת בָּרְכ֣וּ אֱלֹהִ֑ים אֲ֝דֹנָ֗י מִמְּק֥וֹר יִשְׂרָאֵֽל׃<verse eID="Ps.68.27" />
  <verse osisID="Ps.68.28" sID="Ps.68.28" n="כח" />שָׁ֤ם בִּנְיָמִ֨ן ׀ צָעִ֡יר רֹדֵ֗ם שָׂרֵ֣י יְ֭הוּדָה רִגְמָתָ֑ם שָׂרֵ֥י זְ֝בֻל֗וּן שָׂרֵ֥י נַפְתָּלִֽי׃<verse eID="Ps.68.28" />
  <verse osisID="Ps.68.29" sID="Ps.68.29" n="כט" />צִוָּ֥ה אֱלֹהֶ֗יךָ עֻ֫זֶּ֥ךָ עוּזָּ֥ה אֱלֹהִ֑ים ז֝֗וּ פָּעַ֥לְתָּ לָּֽנוּ׃<verse eID="Ps.68.29" />
  <verse osisID="Ps.68.30" sID="Ps.68.30" n="ל" />מֵ֭הֵיכָלֶךָ עַל־יְרוּשָׁלָ֑͏ִם לְךָ֤ יוֹבִ֖ילוּ מְלָכִ֣ים שָֽׁי׃<verse eID="Ps.68.30" />
  <verse osisID="Ps.68.31" sID="Ps.68.31" n="לא" />גְּעַ֨ר חַיַּ֪ת קָנֶ֡ה עֲדַ֤ת אַבִּירִ֨ים ׀ בְּעֶגְלֵ֬י עַמִּ֗ים מִתְרַפֵּ֥ס בְּרַצֵּי־כָ֑סֶף בִּזַּ֥ר עַ֝מִּ֗ים קְרָב֥וֹת יֶחְפָּֽצוּ׃<verse eID="Ps.68.31" />
  <verse osisID="Ps.68.32" sID="Ps.68.32" n="לב" />יֶאֱתָ֣יוּ חַ֭שְׁמַנִּים מִנִּ֣י מִצְרָ֑יִם כּ֥וּשׁ תָּרִ֥יץ יָ֝דָ֗יו לֵאלֹהִֽים׃<verse eID="Ps.68.32" />
  <verse osisID="Ps.68.33" sID="Ps.68.33" n="לג" />מַמְלְכ֣וֹת הָ֭אָרֶץ שִׁ֣ירוּ לֵאלֹהִ֑ים זַמְּר֖וּ אֲדֹנָ֣י סֶֽלָה׃<verse eID="Ps.68.33" />
  <verse osisID="Ps.68.34" sID="Ps.68.34" n="לד" />לָ֭רֹכֵב בִּשְׁמֵ֣י שְׁמֵי־קֶ֑דֶם הֵ֥ן יִתֵּ֥ן בְּ֝קוֹל֗וֹ ק֣וֹל עֹֽז׃<verse eID="Ps.68.34" />
  <verse osisID="Ps.68.35" sID="Ps.68.35" n="לה" />תְּנ֥וּ עֹ֗ז לֵאלֹ֫הִ֥ים עַֽל־יִשְׂרָאֵ֥ל גַּאֲוָת֑וֹ וְ֝עֻזּ֗וֹ בַּשְּׁחָקִֽים׃<verse eID="Ps.68.35" />
  <verse osisID="Ps.68.36" sID="Ps.68.36" n="לו" />נ֤וֹרָ֥א אֱלֹהִ֗ים מִֽמִּקְדָּ֫שֶׁ֥יךָ אֵ֤ל יִשְׂרָאֵ֗ל ה֤וּא נֹתֵ֨ן ׀ עֹ֖ז וְתַעֲצֻמ֥וֹת לָעָ֗ם בָּר֥וּךְ אֱלֹהִֽים׃<verse eID="Ps.68.36" />
  <chapter eID="Ps.68" />
  <lb />
  <lb />
  <chapter osisID="Ps.69" sID="Ps.69" n="סט" />
  <verse osisID="Ps.69.1" sID="Ps.69.1" n="א" />לַמְנַצֵּ֬חַ <seg type="x-paseq">׀</seg>עַֽל־שׁוֹשַׁנִּ֬ים לְדָוִֽד׃<verse eID="Ps.69.1" />
  <verse osisID="Ps.69.2" sID="Ps.69.2" n="ב" />הוֹשִׁיעֵ֥נִי אֱלֹהִ֑ים כִּ֤י בָ֖אוּ מַ֣יִם עַד־נָֽפֶשׁ׃<verse eID="Ps.69.2" />
  <verse osisID="Ps.69.3" sID="Ps.69.3" n="ג" />טָבַ֤עְתִּי ׀ בִּיוֵ֣ן מְ֭צוּלָה וְאֵ֣ין מׇעֳמָ֑ד בָּ֥אתִי בְמַעֲמַקֵּי־מַ֝֗יִם וְשִׁבֹּ֥לֶת שְׁטָפָֽתְנִי׃<verse eID="Ps.69.3" />
  <verse osisID="Ps.69.4" sID="Ps.69.4" n="ד" />יָגַ֣עְתִּי בְקׇרְאִי֮ נִחַ֢ר גְּר֫וֹנִ֥י כָּל֥וּ עֵינַ֑י מְ֝יַחֵ֗ל לֵאלֹהָֽי׃<verse eID="Ps.69.4" />
  <verse osisID="Ps.69.5" sID="Ps.69.5" n="ה" />רַבּ֤וּ ׀ מִשַּׂעֲר֣וֹת רֹאשִׁי֮ שֹׂנְאַ֢י חִ֫נָּ֥ם עָצְמ֣וּ מַ֭צְמִיתַי אֹיְבַ֣י שֶׁ֑קֶר אֲשֶׁ֥ר לֹֽא־גָ֝זַ֗לְתִּי אָ֣ז אָשִֽׁיב׃<verse eID="Ps.69.5" />
  <verse osisID="Ps.69.6" sID="Ps.69.6" n="ו" />אֱֽלֹהִ֗ים אַתָּ֣ה יָ֭דַעְתָּ לְאִוַּלְתִּ֑י וְ֝אַשְׁמוֹתַ֗י מִמְּךָ֥ לֹֽא־נִכְחָֽדוּ׃<verse eID="Ps.69.6" />
  <verse osisID="Ps.69.7" sID="Ps.69.7" n="ז" />אַל־יֵ֘בֹ֤שׁוּ בִ֨י ׀ קֹוֶיךָ֮ אֲדֹנָ֥י יֱהֹוִ֗ה צְבָ֫א֥וֹת אַל־יִכָּ֣לְמֽוּ בִ֣י מְבַקְשֶׁ֑יךָ אֱ֝לֹהֵ֗י יִשְׂרָאֵֽל׃<verse eID="Ps.69.7" />
  <verse osisID="Ps.69.8" sID="Ps.69.8" n="ח" />כִּֽי־עָ֭לֶיךָ נָשָׂ֣אתִי חֶרְפָּ֑ה כִּסְּתָ֖ה כְלִמָּ֣ה פָנָֽי׃<verse eID="Ps.69.8" />
  <verse osisID="Ps.69.9" sID="Ps.69.9" n="ט" />מ֭וּזָר הָיִ֣יתִי לְאֶחָ֑י וְ֝נׇכְרִ֗י לִבְנֵ֥י אִמִּֽי׃<verse eID="Ps.69.9" />
  <verse osisID="Ps.69.10" sID="Ps.69.10" n="י" />כִּֽי־קִנְאַ֣ת בֵּיתְךָ֣ אֲכָלָ֑תְנִי וְחֶרְפּ֥וֹת ח֝וֹרְפֶ֗יךָ נָפְל֥וּ עָלָֽי׃<verse eID="Ps.69.10" />
  <verse osisID="Ps.69.11" sID="Ps.69.11" n="יא" />וָאֶבְכֶּ֣ה בַצּ֣וֹם נַפְשִׁ֑י וַתְּהִ֖י לַחֲרָפ֣וֹת לִֽי׃<verse eID="Ps.69.11" />
  <verse osisID="Ps.69.12" sID="Ps.69.12" n="יב" />וָאֶתְּנָ֣ה לְבוּשִׁ֣י שָׂ֑ק וָאֱהִ֖י לָהֶ֣ם לְמָשָֽׁל׃<verse eID="Ps.69.12" />
  <verse osisID="Ps.69.13" sID="Ps.69.13" n="יג" />יָשִׂ֣יחוּ בִ֭י יֹ֣שְׁבֵי שָׁ֑עַר וּ֝נְגִינ֗וֹת שׁוֹתֵ֥י שֵׁכָֽר׃<verse eID="Ps.69.13" />
  <verse osisID="Ps.69.14" sID="Ps.69.14" n="יד" />וַאֲנִ֤י תְפִלָּֽתִי־לְךָ֨ ׀ יְהֹוָ֡ה עֵ֤ת רָצ֗וֹן אֱלֹהִ֥ים בְּרׇב־חַסְדֶּ֑ךָ עֲ֝נֵ֗נִי בֶּאֱמֶ֥ת יִשְׁעֶֽךָ׃<verse eID="Ps.69.14" />
  <verse osisID="Ps.69.15" sID="Ps.69.15" n="טו" />הַצִּילֵ֣נִי מִ֭טִּיט וְאַל־אֶטְבָּ֑עָה אִנָּצְלָ֥ה מִ֝שֹּׂנְאַ֗י וּמִמַּ֖עֲמַקֵּי מָֽיִם׃<verse eID="Ps.69.15" />
  <verse osisID="Ps.69.16" sID="Ps.69.16" n="טז" />אַל־תִּשְׁטְפֵ֤נִי ׀ שִׁבֹּ֣לֶת מַ֭יִם וְאַל־תִּבְלָעֵ֣נִי מְצוּלָ֑ה וְאַל־תֶּאְטַר־עָלַ֖י בְּאֵ֣ר פִּֽיהָ׃<verse eID="Ps.69.16" />
  <verse osisID="Ps.69.17" sID="Ps.69.17" n="יז" />עֲנֵ֣נִי יְ֭הֹוָה כִּי־ט֣וֹב חַסְדֶּ֑ךָ כְּרֹ֥ב רַ֝חֲמֶ֗יךָ פְּנֵ֣ה אֵלָֽי׃<verse eID="Ps.69.17" />
  <verse osisID="Ps.69.18" sID="Ps.69.18" n="יח" />וְאַל־תַּסְתֵּ֣ר פָּ֭נֶיךָ מֵעַבְדֶּ֑ךָ כִּי־צַר־לִ֝֗י מַהֵ֥ר עֲנֵֽנִי׃<verse eID="Ps.69.18" />
  <verse osisID="Ps.69.19" sID="Ps.69.19" n="יט" />קׇרְבָ֣ה אֶל־נַפְשִׁ֣י גְאָלָ֑הּ לְמַ֖עַן אֹיְבַ֣י פְּדֵֽנִי׃<verse eID="Ps.69.19" />
  <verse osisID="Ps.69.20" sID="Ps.69.20" n="כ" />אַתָּ֤ה יָדַ֗עְתָּ חֶרְפָּתִ֣י וּ֭בׇשְׁתִּי וּכְלִמָּתִ֑י נֶ֝גְדְּךָ֗ כׇּל־צוֹרְרָֽי׃<verse eID="Ps.69.20" />
  <verse osisID="Ps.69.21" sID="Ps.69.21" n="כא" />חֶרְפָּ֤ה ׀ שָׁ֥בְרָ֥ה לִבִּ֗י וָאָ֫נ֥וּשָׁה וָאֲקַוֶּ֣ה לָנ֣וּד וָאַ֑יִן וְ֝לַמְנַחֲמִ֗ים וְלֹ֣א מָצָֽאתִי׃<verse eID="Ps.69.21" />
  <verse osisID="Ps.69.22" sID="Ps.69.22" n="כב" />וַיִּתְּנ֣וּ בְּבָרוּתִ֣י רֹ֑אשׁ וְ֝לִצְמָאִ֗י יַשְׁק֥וּנִי חֹֽמֶץ׃<verse eID="Ps.69.22" />
  <verse osisID="Ps.69.23" sID="Ps.69.23" n="כג" />יְהִי־שֻׁלְחָנָ֣ם לִפְנֵיהֶ֣ם לְפָ֑ח וְלִשְׁלוֹמִ֥ים לְמוֹקֵֽשׁ׃<verse eID="Ps.69.23" />
  <verse osisID="Ps.69.24" sID="Ps.69.24" n="כד" />תֶּחְשַׁ֣כְנָה עֵ֭ינֵיהֶם מֵרְא֑וֹת וּ֝מׇתְנֵיהֶ֗ם תָּמִ֥יד הַמְעַֽד׃<verse eID="Ps.69.24" />
  <verse osisID="Ps.69.25" sID="Ps.69.25" n="כה" />שְׁפׇךְ־עֲלֵיהֶ֥ם זַעְמֶ֑ךָ וַחֲר֥וֹן אַ֝פְּךָ֗ יַשִּׂיגֵֽם׃<verse eID="Ps.69.25" />
  <verse osisID="Ps.69.26" sID="Ps.69.26" n="כו" />תְּהִי־טִירָתָ֥ם נְשַׁמָּ֑ה בְּ֝אׇהֳלֵיהֶ֗ם אַל־יְהִ֥י יֹשֵֽׁב׃<verse eID="Ps.69.26" />
  <verse osisID="Ps.69.27" sID="Ps.69.27" n="כז" />כִּי־אַתָּ֣ה אֲשֶׁר־הִכִּ֣יתָ רָדָ֑פוּ וְאֶל־מַכְא֖וֹב חֲלָלֶ֣יךָ יְסַפֵּֽרוּ׃<verse eID="Ps.69.27" />
  <verse osisID="Ps.69.28" sID="Ps.69.28" n="כח" />תְּֽנָה־עָ֭וֺן עַל־עֲוֺנָ֑ם וְאַל־יָ֝בֹ֗אוּ בְּצִדְקָתֶֽךָ׃<verse eID="Ps.69.28" />
  <verse osisID="Ps.69.29" sID="Ps.69.29" n="כט" />יִ֭מָּחֽוּ מִסֵּ֣פֶר חַיִּ֑ים וְעִ֥ם צַ֝דִּיקִ֗ים אַל־יִכָּתֵֽבוּ׃<verse eID="Ps.69.29" />
  <verse osisID="Ps.69.30" sID="Ps.69.30" n="ל" />וַ֭אֲנִי עָנִ֣י וְכוֹאֵ֑ב יְשׁוּעָתְךָ֖ אֱלֹהִ֣ים תְּשַׂגְּבֵֽנִי׃<verse eID="Ps.69.30" />
  <verse osisID="Ps.69.31" sID="Ps.69.31" n="לא" />אֲהַלְלָ֣ה שֵׁם־אֱלֹהִ֣ים בְּשִׁ֑יר וַאֲגַדְּלֶ֥נּוּ בְתוֹדָֽה׃<verse eID="Ps.69.31" />
  <verse osisID="Ps.69.32" sID="Ps.69.32" n="לב" />וְתִיטַ֣ב לַ֭יהֹוָה מִשּׁ֥וֹר פָּ֗ר מַקְרִ֥ן מַפְרִֽיס׃<verse eID="Ps.69.32" />
  <verse osisID="Ps.69.33" sID="Ps.69.33" n="לג" />רָא֣וּ עֲנָוִ֣ים יִשְׂמָ֑חוּ דֹּרְשֵׁ֥י אֱ֝לֹהִ֗ים וִיחִ֥י לְבַבְכֶֽם׃<verse eID="Ps.69.33" />
  <verse osisID="Ps.69.34" sID="Ps.69.34" n="לד" />כִּי־שֹׁמֵ֣עַ אֶל־אֶבְיוֹנִ֣ים יְהֹוָ֑ה וְאֶת־אֲ֝סִירָ֗יו לֹ֣א בָזָֽה׃<verse eID="Ps.69.34" />
  <verse osisID="Ps.69.35" sID="Ps.69.35" n="לה" />יְֽ֭הַלְלוּהוּ שָׁמַ֣יִם וָאָ֑רֶץ יַ֝מִּ֗ים וְֽכׇל־רֹמֵ֥שׂ בָּֽם׃<verse eID="Ps.69.35" />
  <verse osisID="Ps.69.36" sID="Ps.69.36" n="לו" />כִּ֤י אֱלֹהִ֨ים ׀ י֘וֹשִׁ֤יעַ צִיּ֗וֹן וְ֭יִבְנֶה עָרֵ֣י יְהוּדָ֑ה וְיָ֥שְׁבוּ שָׁ֝֗ם וִירֵשֽׁוּהָ׃<verse eID="Ps.69.36" />
  <verse osisID="Ps.69.37" sID="Ps.69.37" n="לז" />וְזֶ֣רַע עֲ֭בָדָיו יִנְחָל֑וּהָ וְאֹהֲבֵ֥י שְׁ֝מ֗וֹ יִשְׁכְּנוּ־בָֽהּ׃<verse eID="Ps.69.37" />
  <chapter eID="Ps.69" />
  <lb />
  <lb />
  <chapter osisID="Ps.70" sID="Ps.70" n="ע" />
  <verse osisID="Ps.70.1" sID="Ps.70.1" n="א" />לַ֝מְנַצֵּ֗חַ לְדָוִ֥ד לְהַזְכִּֽיר׃<verse eID="Ps.70.1" />
  <verse osisID="Ps.70.2" sID="Ps.70.2" n="ב" />אֱלֹהִ֥ים לְהַצִּילֵ֑נִי יְ֝הֹוָ֗ה לְעֶזְרָ֥תִי חֽוּשָׁה׃<verse eID="Ps.70.2" />
  <verse osisID="Ps.70.3" sID="Ps.70.3" n="ג" />יֵבֹ֣שׁוּ וְיַחְפְּרוּ֮ מְבַקְשֵׁ֢י נַ֫פְשִׁ֥י יִסֹּ֣גוּ אָ֭חוֹר וְיִכָּלְמ֑וּ חֲ֝פֵצֵ֗י רָעָתִֽי׃<verse eID="Ps.70.3" />
  <verse osisID="Ps.70.4" sID="Ps.70.4" n="ד" />יָ֭שׁוּבוּ עַל־עֵ֣קֶב בׇּשְׁתָּ֑ם הָ֝אֹמְרִ֗ים הֶ֘אָ֥ח <seg type="x-paseq">׀</seg>הֶאָֽח׃<verse eID="Ps.70.4" />
  <verse osisID="Ps.70.5" sID="Ps.70.5" n="ה" />יָ֘שִׂ֤ישׂוּ וְיִשְׂמְח֨וּ ׀ בְּךָ֗ כׇּֽל־מְבַ֫קְשֶׁ֥יךָ וְיֹאמְר֣וּ תָ֭מִיד יִגְדַּ֣ל אֱלֹהִ֑ים אֹ֝הֲבֵ֗י יְשׁוּעָתֶֽךָ׃<verse eID="Ps.70.5" />
  <verse osisID="Ps.70.6" sID="Ps.70.6" n="ו" />וַאֲנִ֤י ׀ עָנִ֣י וְאֶבְיוֹן֮ אֱלֹהִ֢ים ח֫וּשָׁה־לִּ֥י עֶזְרִ֣י וּמְפַלְטִ֣י אַ֑תָּה יְ֝הֹוָ֗ה אַל־תְּאַחַֽר׃<verse eID="Ps.70.6" />
  <chapter eID="Ps.70" />
  <lb />
  <lb />
  <chapter osisID="Ps.71" sID="Ps.71" n="עא" />
  <verse osisID="Ps.71.1" sID="Ps.71.1" n="א" />בְּךָֽ־יְהֹוָ֥ה חָסִ֑יתִי אַל־אֵב֥וֹשָׁה לְעוֹלָֽם׃<verse eID="Ps.71.1" />
  <verse osisID="Ps.71.2" sID="Ps.71.2" n="ב" />בְּצִדְקָֽתְךָ֗ תַּצִּילֵ֥נִי וּֽתְפַלְּטֵ֑נִי הַטֵּֽה־אֵלַ֥י אׇ֝זְנְךָ֗ וְהוֹשִׁיעֵֽנִי׃<verse eID="Ps.71.2" />
  <verse osisID="Ps.71.3" sID="Ps.71.3" n="ג" />הֱיֵ֤ה לִ֨י ׀ לְצ֥וּר מָע֡וֹן לָב֗וֹא תָּמִ֗יד צִוִּ֥יתָ לְהוֹשִׁיעֵ֑נִי כִּֽי־סַלְעִ֖י וּמְצוּדָתִ֣י אָֽתָּה׃<verse eID="Ps.71.3" />
  <verse osisID="Ps.71.4" sID="Ps.71.4" n="ד" />אֱֽלֹהַ֗י פַּ֭לְּטֵנִי מִיַּ֣ד רָשָׁ֑ע מִכַּ֖ף מְעַוֵּ֣ל וְחוֹמֵֽץ׃<verse eID="Ps.71.4" />
  <verse osisID="Ps.71.5" sID="Ps.71.5" n="ה" />כִּֽי־אַתָּ֥ה תִקְוָתִ֑י אֲדֹנָ֥י יֱ֝הֹוִ֗ה מִבְטַחִ֥י מִנְּעוּרָֽי׃<verse eID="Ps.71.5" />
  <verse osisID="Ps.71.6" sID="Ps.71.6" n="ו" />עָלֶ֤יךָ ׀ נִסְמַ֬כְתִּי מִבֶּ֗טֶן מִמְּעֵ֣י אִ֭מִּי אַתָּ֣ה גוֹזִ֑י בְּךָ֖ תְהִלָּתִ֣י תָמִֽיד׃<verse eID="Ps.71.6" />
  <verse osisID="Ps.71.7" sID="Ps.71.7" n="ז" />כְּ֭מוֹפֵת הָיִ֣יתִי לְרַבִּ֑ים וְ֝אַתָּ֗ה מַחֲסִי־עֹֽז׃<verse eID="Ps.71.7" />
  <verse osisID="Ps.71.8" sID="Ps.71.8" n="ח" />יִמָּ֣לֵא פִ֭י תְּהִלָּתֶ֑ךָ כׇּל־הַ֝יּ֗וֹם תִּפְאַרְתֶּֽךָ׃<verse eID="Ps.71.8" />
  <verse osisID="Ps.71.9" sID="Ps.71.9" n="ט" />אַֽל־תַּ֭שְׁלִיכֵנִי לְעֵ֣ת זִקְנָ֑ה כִּכְל֥וֹת כֹּ֝חִ֗י אַֽל־תַּעַזְבֵֽנִי׃<verse eID="Ps.71.9" />
  <verse osisID="Ps.71.10" sID="Ps.71.10" n="י" />כִּֽי־אָמְר֣וּ אוֹיְבַ֣י לִ֑י וְשֹׁמְרֵ֥י נַ֝פְשִׁ֗י נוֹעֲצ֥וּ יַחְדָּֽו׃<verse eID="Ps.71.10" />
  <verse osisID="Ps.71.11" sID="Ps.71.11" n="יא" />לֵ֭אמֹר אֱלֹהִ֣ים עֲזָב֑וֹ רִֽדְפ֥וּ וְ֝תִפְשׂ֗וּהוּ כִּי־אֵ֥ין מַצִּֽיל׃<verse eID="Ps.71.11" />
  <verse osisID="Ps.71.12" sID="Ps.71.12" n="יב" />אֱ֭לֹהִים אַל־תִּרְחַ֣ק מִמֶּ֑נִּי אֱ֝לֹהַ֗י לְעֶזְרָ֥תִי <seg type="x-ketiv">חישה</seg> חֽוּשָׁה׃<verse eID="Ps.71.12" />
  <verse osisID="Ps.71.13" sID="Ps.71.13" n="יג" />יֵבֹ֣שׁוּ יִכְלוּ֮ שֹׂטְנֵ֢י נַ֫פְשִׁ֥י יַעֲט֣וּ חֶ֭רְפָּה וּכְלִמָּ֑ה מְ֝בַקְשֵׁ֗י רָֽעָתִֽי׃<verse eID="Ps.71.13" />
  <verse osisID="Ps.71.14" sID="Ps.71.14" n="יד" />וַ֭אֲנִי תָּמִ֣יד אֲיַחֵ֑ל וְ֝הוֹסַפְתִּ֗י עַל־כׇּל־תְּהִלָּתֶֽךָ׃<verse eID="Ps.71.14" />
  <verse osisID="Ps.71.15" sID="Ps.71.15" n="טו" />פִּ֤י ׀ יְסַפֵּ֬ר צִדְקָתֶ֗ךָ כׇּל־הַיּ֥וֹם תְּשׁוּעָתֶ֑ךָ כִּ֤י לֹ֖א יָדַ֣עְתִּי סְפֹרֽוֹת׃<verse eID="Ps.71.15" />
  <verse osisID="Ps.71.16" sID="Ps.71.16" n="טז" />אָב֗וֹא בִּ֭גְבֻרוֹת אֲדֹנָ֣י יֱהֹוִ֑ה אַזְכִּ֖יר צִדְקָתְךָ֣ לְבַדֶּֽךָ׃<verse eID="Ps.71.16" />
  <verse osisID="Ps.71.17" sID="Ps.71.17" n="יז" />אֱֽלֹהִ֗ים לִמַּדְתַּ֥נִי מִנְּעוּרָ֑י וְעַד־הֵ֝֗נָּה אַגִּ֥יד נִפְלְאוֹתֶֽיךָ׃<verse eID="Ps.71.17" />
  <verse osisID="Ps.71.18" sID="Ps.71.18" n="יח" />וְגַ֤ם עַד־זִקְנָ֨ה ׀ וְשֵׂיבָה֮ אֱלֹהִ֢ים אַֽל־תַּ֫עַזְבֵ֥נִי עַד־אַגִּ֣יד זְרוֹעֲךָ֣ לְד֑וֹר לְכׇל־יָ֝ב֗וֹא גְּבוּרָתֶֽךָ׃<verse eID="Ps.71.18" />
  <verse osisID="Ps.71.19" sID="Ps.71.19" n="יט" />וְצִדְקָתְךָ֥ אֱלֹהִ֗ים עַד־מָ֫ר֥וֹם אֲשֶׁר־עָשִׂ֥יתָ גְדֹל֑וֹת אֱ֝לֹהִ֗ים מִ֣י כָמֽוֹךָ׃<verse eID="Ps.71.19" />
  <verse osisID="Ps.71.20" sID="Ps.71.20" n="כ" />אֲשֶׁ֤ר <seg type="x-ketiv">הראיתנו</seg> הִרְאִיתַ֨נִי ׀ צָר֥וֹת רַבּ֗וֹת וְרָ֫ע֥וֹת תָּשׁ֥וּב <seg type="x-ketiv">תחינו</seg> תְּחַיֵּ֑נִי וּֽמִתְּהֹמ֥וֹת הָ֝אָ֗רֶץ תָּשׁ֥וּב תַּעֲלֵֽנִי׃<verse eID="Ps.71.20" />
  <verse osisID="Ps.71.21" sID="Ps.71.21" n="כא" />תֶּ֤רֶב ׀ גְּֽדֻלָּתִ֗י וְתִסֹּ֥ב תְּֽנַחֲמֵֽנִי׃<verse eID="Ps.71.21" />
  <verse osisID="Ps.71.22" sID="Ps.71.22" n="כב" />גַּם־אֲנִ֤י ׀ אוֹדְךָ֣ בִכְלִי־נֶבֶל֮ אֲמִתְּךָ֢ אֱלֹ֫הָ֥י אֲזַמְּרָ֣ה לְךָ֣ בְכִנּ֑וֹר קְ֝ד֗וֹשׁ יִשְׂרָאֵֽל׃<verse eID="Ps.71.22" />
  <verse osisID="Ps.71.23" sID="Ps.71.23" n="כג" />תְּרַנֵּ֣נָּה שְׂ֭פָתַי כִּ֣י אֲזַמְּרָה־לָּ֑ךְ וְ֝נַפְשִׁ֗י אֲשֶׁ֣ר פָּדִֽיתָ׃<verse eID="Ps.71.23" />
  <verse osisID="Ps.71.24" sID="Ps.71.24" n="כד" />גַּם־לְשׁוֹנִ֗י כׇּל־הַ֭יּוֹם תֶּהְגֶּ֣ה צִדְקָתֶ֑ךָ כִּי־בֹ֥שׁוּ כִֽי־חָ֝פְר֗וּ מְבַקְשֵׁ֥י רָעָתִֽי׃<verse eID="Ps.71.24" />
  <chapter eID="Ps.71" />
  <lb />
  <lb />
  <chapter osisID="Ps.72" sID="Ps.72" n="עב" />
  <verse osisID="Ps.72.1" sID="Ps.72.1" n="א" />לִשְׁלֹמֹ֨ה ׀ אֱֽלֹהִ֗ים מִ֭שְׁפָּטֶיךָ לְמֶ֣לֶךְ תֵּ֑ן וְצִדְקָתְךָ֥ לְבֶן־מֶֽלֶךְ׃<verse eID="Ps.72.1" />
  <verse osisID="Ps.72.2" sID="Ps.72.2" n="ב" />יָדִ֣ין עַמְּךָ֣ בְצֶ֑דֶק וַעֲנִיֶּ֥יךָ בְמִשְׁפָּֽט׃<verse eID="Ps.72.2" />
  <verse osisID="Ps.72.3" sID="Ps.72.3" n="ג" />יִשְׂא֤וּ הָרִ֓ים שָׁ֘ל֥וֹם לָעָ֑ם וּ֝גְבָע֗וֹת בִּצְדָקָֽה׃<verse eID="Ps.72.3" />
  <verse osisID="Ps.72.4" sID="Ps.72.4" n="ד" />יִשְׁפֹּ֤ט ׀ עֲֽנִיֵּי־עָ֗ם י֭וֹשִׁיעַ לִבְנֵ֣י אֶבְי֑וֹן וִ֖ידַכֵּ֣א עוֹשֵֽׁק׃<verse eID="Ps.72.4" />
  <verse osisID="Ps.72.5" sID="Ps.72.5" n="ה" />יִירָא֥וּךָ עִם־שָׁ֑מֶשׁ וְלִפְנֵ֥י יָ֝רֵ֗חַ דּ֣וֹר דּוֹרִֽים׃<verse eID="Ps.72.5" />
  <verse osisID="Ps.72.6" sID="Ps.72.6" n="ו" />יֵ֭רֵד כְּמָטָ֣ר עַל־גֵּ֑ז כִּ֝רְבִיבִ֗ים זַרְזִ֥יף אָֽרֶץ׃<verse eID="Ps.72.6" />
  <verse osisID="Ps.72.7" sID="Ps.72.7" n="ז" />יִֽפְרַח־בְּיָמָ֥יו צַדִּ֑יק וְרֹ֥ב שָׁ֝ל֗וֹם עַד־בְּלִ֥י יָרֵֽחַ׃<verse eID="Ps.72.7" />
  <verse osisID="Ps.72.8" sID="Ps.72.8" n="ח" />וְ֭יֵרְדְּ מִיָּ֣ם עַד־יָ֑ם וּ֝מִנָּהָ֗ר עַד־אַפְסֵי־אָֽרֶץ׃<verse eID="Ps.72.8" />
  <verse osisID="Ps.72.9" sID="Ps.72.9" n="ט" />לְ֭פָנָיו יִכְרְע֣וּ צִיִּ֑ים וְ֝אֹיְבָ֗יו עָפָ֥ר יְלַחֵֽכוּ׃<verse eID="Ps.72.9" />
  <verse osisID="Ps.72.10" sID="Ps.72.10" n="י" />מַלְכֵ֬י תַרְשִׁ֣ישׁ וְ֭אִיִּים מִנְחָ֣ה יָשִׁ֑יבוּ מַלְכֵ֥י שְׁבָ֥א וּ֝סְבָ֗א אֶשְׁכָּ֥ר יַקְרִֽיבוּ׃<verse eID="Ps.72.10" />
  <verse osisID="Ps.72.11" sID="Ps.72.11" n="יא" />וְיִשְׁתַּחֲווּ־ל֥וֹ כׇל־מְלָכִ֑ים כׇּל־גּוֹיִ֥ם יַעַבְדֽוּהוּ׃<verse eID="Ps.72.11" />
  <verse osisID="Ps.72.12" sID="Ps.72.12" n="יב" />כִּֽי־יַ֭צִּיל אֶבְי֣וֹן מְשַׁוֵּ֑עַ וְ֝עָנִ֗י וְֽאֵין־עֹזֵ֥ר לֽוֹ׃<verse eID="Ps.72.12" />
  <verse osisID="Ps.72.13" sID="Ps.72.13" n="יג" />יָ֭חֹס עַל־דַּ֣ל וְאֶבְי֑וֹן וְנַפְשׁ֖וֹת אֶבְיוֹנִ֣ים יוֹשִֽׁיעַ׃<verse eID="Ps.72.13" />
  <verse osisID="Ps.72.14" sID="Ps.72.14" n="יד" />מִתּ֣וֹךְ וּ֭מֵחָמָס יִגְאַ֣ל נַפְשָׁ֑ם וְיֵיקַ֖ר דָּמָ֣ם בְּעֵינָֽיו׃<verse eID="Ps.72.14" />
  <verse osisID="Ps.72.15" sID="Ps.72.15" n="טו" />וִיחִ֗י וְיִתֶּן־לוֹ֮ מִזְּהַ֢ב שְׁ֫בָ֥א וְיִתְפַּלֵּ֣ל בַּעֲד֣וֹ תָמִ֑יד כׇּל־הַ֝יּ֗וֹם יְבָרְכֶֽנְהוּ׃<verse eID="Ps.72.15" />
  <verse osisID="Ps.72.16" sID="Ps.72.16" n="טז" />יְהִ֤י פִסַּת־בַּ֨ר ׀ בָּאָרֶץ֮ בְּרֹ֢אשׁ הָ֫רִ֥ים יִרְעַ֣שׁ כַּלְּבָנ֣וֹן פִּרְי֑וֹ וְיָצִ֥יצוּ מֵ֝עִ֗יר כְּעֵ֣שֶׂב הָאָֽרֶץ׃<verse eID="Ps.72.16" />
  <verse osisID="Ps.72.17" sID="Ps.72.17" n="יז" />יְהִ֤י שְׁמ֨וֹ ׀ לְֽעוֹלָ֗ם לִפְנֵי־שֶׁמֶשׁ֮ <seg type="x-ketiv">ינין</seg> יִנּ֢וֹן שְׁ֫מ֥וֹ וְיִתְבָּ֥רְכוּ ב֑וֹ כׇּל־גּוֹיִ֥ם יְאַשְּׁרֽוּהוּ׃<verse eID="Ps.72.17" />
  <verse osisID="Ps.72.18" sID="Ps.72.18" n="יח" />בָּר֤וּךְ ׀ יְהֹוָ֣ה אֱ֭לֹהִים אֱלֹהֵ֣י יִשְׂרָאֵ֑ל עֹשֵׂ֖ה נִפְלָא֣וֹת לְבַדּֽוֹ׃<verse eID="Ps.72.18" />
  <verse osisID="Ps.72.19" sID="Ps.72.19" n="יט" />וּבָר֤וּךְ ׀ שֵׁ֥ם כְּבוֹד֗וֹ לְע֫וֹלָ֥ם וְיִמָּלֵ֣א כְ֭בוֹדוֹ אֶת־כֹּ֥ל הָאָ֗רֶץ אָ֘מֵ֥ן <seg type="x-paseq">׀</seg>וְאָמֵֽן׃<verse eID="Ps.72.19" />
  <verse osisID="Ps.72.20" sID="Ps.72.20" n="כ" />כָּלּ֥וּ תְפִלּ֑וֹת דָּ֝וִ֗ד בֶּן־יִשָֽׁי׃<verse eID="Ps.72.20" />
  <chapter eID="Ps.72" />
  <chapter osisID="Ps.73" sID="Ps.73" n="עג" />
  <verse osisID="Ps.73.1" sID="Ps.73.1" n="א" />מִזְמ֗וֹר לְאָ֫סָ֥ף אַ֤ךְ ט֖וֹב לְיִשְׂרָאֵ֥ל אֱלֹהִ֗ים לְבָרֵ֥י לֵבָֽב׃<verse eID="Ps.73.1" />
  <verse osisID="Ps.73.2" sID="Ps.73.2" n="ב" />וַאֲנִ֗י כִּ֭מְעַט <seg type="x-ketiv">נטוי</seg> נָטָ֣יוּ רַגְלָ֑י כְּ֝אַ֗יִן <seg type="x-ketiv">שפכה</seg> שֻׁפְּכ֥וּ אֲשֻׁרָֽי׃<verse eID="Ps.73.2" />
  <verse osisID="Ps.73.3" sID="Ps.73.3" n="ג" />כִּֽי־קִ֭נֵּאתִי בַּהוֹלְלִ֑ים שְׁל֖וֹם רְשָׁעִ֣ים אֶרְאֶֽה׃<verse eID="Ps.73.3" />
  <verse osisID="Ps.73.4" sID="Ps.73.4" n="ד" />כִּ֤י אֵ֖ין חַרְצֻבּ֥וֹת לְמוֹתָ֗ם וּבָרִ֥יא אוּלָֽם׃<verse eID="Ps.73.4" />
  <verse osisID="Ps.73.5" sID="Ps.73.5" n="ה" />בַּעֲמַ֣ל אֱנ֣וֹשׁ אֵינֵ֑מוֹ וְעִם־אָ֝דָ֗ם לֹ֣א יְנֻגָּֽעוּ׃<verse eID="Ps.73.5" />
  <verse osisID="Ps.73.6" sID="Ps.73.6" n="ו" />לָ֭כֵן עֲנָקַ֣תְמוֹ גַאֲוָ֑ה יַעֲטָף־שִׁ֝֗ית חָמָ֥ס לָֽמוֹ׃<verse eID="Ps.73.6" />
  <verse osisID="Ps.73.7" sID="Ps.73.7" n="ז" />יָ֭צָא מֵחֵ֣לֶב עֵינֵ֑מוֹ עָ֝בְר֗וּ מַשְׂכִּיּ֥וֹת לֵבָֽב׃<verse eID="Ps.73.7" />
  <verse osisID="Ps.73.8" sID="Ps.73.8" n="ח" />יָמִ֤יקוּ ׀ וִידַבְּר֣וּ בְרָ֣ע עֹ֑שֶׁק מִמָּר֥וֹם יְדַבֵּֽרוּ׃<verse eID="Ps.73.8" />
  <verse osisID="Ps.73.9" sID="Ps.73.9" n="ט" />שַׁתּ֣וּ בַשָּׁמַ֣יִם פִּיהֶ֑ם וּ֝לְשׁוֹנָ֗ם תִּהֲלַ֥ךְ בָּאָֽרֶץ׃<verse eID="Ps.73.9" />
  <verse osisID="Ps.73.10" sID="Ps.73.10" n="י" />לָכֵ֤ן ׀ <seg type="x-ketiv">ישיב</seg> יָשׁ֣וּב עַמּ֣וֹ הֲלֹ֑ם וּמֵ֥י מָ֝לֵ֗א יִמָּ֥צוּ לָֽמוֹ׃<verse eID="Ps.73.10" />
  <verse osisID="Ps.73.11" sID="Ps.73.11" n="יא" />וְֽאָמְר֗וּ אֵיכָ֥ה יָדַֽע־אֵ֑ל וְיֵ֖שׁ דֵּעָ֣ה בְעֶלְיֽוֹן׃<verse eID="Ps.73.11" />
  <verse osisID="Ps.73.12" sID="Ps.73.12" n="יב" />הִנֵּה־אֵ֥לֶּה רְשָׁעִ֑ים וְשַׁלְוֵ֥י ע֝וֹלָ֗ם הִשְׂגּוּ־חָֽיִל׃<verse eID="Ps.73.12" />
  <verse osisID="Ps.73.13" sID="Ps.73.13" n="יג" />אַךְ־רִ֭יק זִכִּ֣יתִי לְבָבִ֑י וָאֶרְחַ֖ץ בְּנִקָּי֣וֹן כַּפָּֽי׃<verse eID="Ps.73.13" />
  <verse osisID="Ps.73.14" sID="Ps.73.14" n="יד" />וָאֱהִ֣י נָ֭גוּעַ כׇּל־הַיּ֑וֹם וְ֝תוֹכַחְתִּ֗י לַבְּקָרִֽים׃<verse eID="Ps.73.14" />
  <verse osisID="Ps.73.15" sID="Ps.73.15" n="טו" />אִם־אָ֭מַרְתִּי אֲסַפְּרָ֥ה כְמ֑וֹ הִנֵּ֤ה ד֖וֹר בָּנֶ֣יךָ בָגָֽדְתִּי׃<verse eID="Ps.73.15" />
  <verse osisID="Ps.73.16" sID="Ps.73.16" n="טז" />וָ֭אֲחַשְּׁבָה לָדַ֣עַת זֹ֑את עָמָ֖ל <seg type="x-ketiv">היא</seg> ה֣וּא בְעֵינָֽי׃<verse eID="Ps.73.16" />
  <verse osisID="Ps.73.17" sID="Ps.73.17" n="יז" />עַד־אָ֭בוֹא אֶל־מִקְדְּשֵׁי־אֵ֑ל אָ֝בִ֗ינָה לְאַחֲרִיתָֽם׃<verse eID="Ps.73.17" />
  <verse osisID="Ps.73.18" sID="Ps.73.18" n="יח" />אַ֣ךְ בַּ֭חֲלָקוֹת תָּשִׁ֣ית לָ֑מוֹ הִ֝פַּלְתָּ֗ם לְמַשּׁוּאֽוֹת׃<verse eID="Ps.73.18" />
  <verse osisID="Ps.73.19" sID="Ps.73.19" n="יט" />אֵ֤יךְ הָי֣וּ לְשַׁמָּ֣ה כְרָ֑גַע סָ֥פוּ תַ֝֗מּוּ מִן־בַּלָּהֽוֹת׃<verse eID="Ps.73.19" />
  <verse osisID="Ps.73.20" sID="Ps.73.20" n="כ" />כַּחֲל֥וֹם מֵהָקִ֑יץ אֲ֝דֹנָ֗י בָּעִ֤יר ׀ צַלְמָ֬ם תִּבְזֶֽה׃<verse eID="Ps.73.20" />
  <verse osisID="Ps.73.21" sID="Ps.73.21" n="כא" />כִּ֭י יִתְחַמֵּ֣ץ לְבָבִ֑י וְ֝כִלְיוֹתַ֗י אֶשְׁתּוֹנָֽן׃<verse eID="Ps.73.21" />
  <verse osisID="Ps.73.22" sID="Ps.73.22" n="כב" />וַאֲנִי־בַ֭עַר וְלֹ֣א אֵדָ֑ע בְּ֝הֵמ֗וֹת הָיִ֥יתִי עִמָּֽךְ׃<verse eID="Ps.73.22" />
  <verse osisID="Ps.73.23" sID="Ps.73.23" n="כג" />וַאֲנִ֣י תָמִ֣יד עִמָּ֑ךְ אָ֝חַ֗זְתָּ בְּיַד־יְמִינִֽי׃<verse eID="Ps.73.23" />
  <verse osisID="Ps.73.24" sID="Ps.73.24" n="כד" />בַּעֲצָתְךָ֥ תַנְחֵ֑נִי וְ֝אַחַ֗ר כָּב֥וֹד תִּקָּחֵֽנִי׃<verse eID="Ps.73.24" />
  <verse osisID="Ps.73.25" sID="Ps.73.25" n="כה" />מִי־לִ֥י בַשָּׁמָ֑יִם וְ֝עִמְּךָ֗ לֹֽא־חָפַ֥צְתִּי בָאָֽרֶץ׃<verse eID="Ps.73.25" />
  <verse osisID="Ps.73.26" sID="Ps.73.26" n="כו" />כָּלָ֥ה שְׁאֵרִ֗י וּלְבָ֫בִ֥י צוּר־לְבָבִ֥י וְחֶלְקִ֗י אֱלֹהִ֥ים לְעוֹלָֽם׃<verse eID="Ps.73.26" />
  <verse osisID="Ps.73.27" sID="Ps.73.27" n="כז" />כִּֽי־הִנֵּ֣ה רְחֵקֶ֣יךָ יֹאבֵ֑דוּ הִ֝צְמַ֗תָּה כׇּל־זוֹנֶ֥ה מִמֶּֽךָּ׃<verse eID="Ps.73.27" />
  <verse osisID="Ps.73.28" sID="Ps.73.28" n="כח" />וַאֲנִ֤י ׀ קִ֥רְבַ֥ת אֱלֹהִ֗ים לִ֫י<seg type="x-implicit-maqaf">־</seg>ט֥וֹב שַׁתִּ֤י ׀ בַּאדֹנָ֣י יֱהֹוִ֣ה מַחְסִ֑י לְ֝סַפֵּ֗ר כׇּל־מַלְאֲכוֹתֶֽיךָ׃<verse eID="Ps.73.28" />
  <chapter eID="Ps.73" />
  <lb />
  <lb />
  <chapter osisID="Ps.74" sID="Ps.74" n="עד" />
  <verse osisID="Ps.74.1" sID="Ps.74.1" n="א" />מַשְׂכִּ֗יל לְאָ֫סָ֥ף לָמָ֣ה אֱ֭לֹהִים זָנַ֣חְתָּ לָנֶ֑צַח יֶעְשַׁ֥ן אַ֝פְּךָ֗ בְּצֹ֣אן מַרְעִיתֶֽךָ׃<verse eID="Ps.74.1" />
  <verse osisID="Ps.74.2" sID="Ps.74.2" n="ב" />זְכֹ֤ר עֲדָֽתְךָ֨ ׀ קָ֘נִ֤יתָ קֶּ֗דֶם גָּ֭אַלְתָּ שֵׁ֣בֶט נַחֲלָתֶ֑ךָ הַר־צִ֝יּ֗וֹן זֶ֤ה ׀ שָׁכַ֬נְתָּ בּֽוֹ׃<verse eID="Ps.74.2" />
  <verse osisID="Ps.74.3" sID="Ps.74.3" n="ג" />הָרִ֣ימָה פְ֭עָמֶיךָ לְמַשֻּׁא֣וֹת נֶ֑צַח כׇּל־הֵרַ֖ע אוֹיֵ֣ב בַּקֹּֽדֶשׁ׃<verse eID="Ps.74.3" />
  <verse osisID="Ps.74.4" sID="Ps.74.4" n="ד" />שָׁאֲג֣וּ צֹ֭רְרֶיךָ בְּקֶ֣רֶב מוֹעֲדֶ֑ךָ שָׂ֖מוּ אוֹתֹתָ֣ם אֹתֽוֹת׃<verse eID="Ps.74.4" />
  <verse osisID="Ps.74.5" sID="Ps.74.5" n="ה" />יִ֭וָּדַע כְּמֵבִ֣יא לְמָ֑עְלָה בִּסְבׇךְ־עֵ֝֗ץ קַרְדֻּמּֽוֹת׃<verse eID="Ps.74.5" />
  <verse osisID="Ps.74.6" sID="Ps.74.6" n="ו" />
  <seg type="x-ketiv">ועת</seg> וְ֭עַתָּה פִּתּוּחֶ֣יהָ יָּ֑חַד בְּכַשִּׁ֥יל וְ֝כֵילַפּ֗וֹת יַהֲלֹמֽוּן׃<verse eID="Ps.74.6" />
  <verse osisID="Ps.74.7" sID="Ps.74.7" n="ז" />שִׁלְח֣וּ בָ֭אֵשׁ מִקְדָּשֶׁ֑ךָ לָ֝אָ֗רֶץ חִלְּל֥וּ מִֽשְׁכַּן־שְׁמֶֽךָ׃<verse eID="Ps.74.7" />
  <verse osisID="Ps.74.8" sID="Ps.74.8" n="ח" />אָמְר֣וּ בְ֭לִבָּם נִינָ֣ם יָ֑חַד שָׂרְפ֖וּ כׇל־מוֹעֲדֵי־אֵ֣ל בָּאָֽרֶץ׃<verse eID="Ps.74.8" />
  <verse osisID="Ps.74.9" sID="Ps.74.9" n="ט" />אוֹתֹתֵ֗ינוּ לֹ֥א רָ֫אִ֥ינוּ אֵֽין־ע֥וֹד נָבִ֑יא וְלֹֽא־אִ֝תָּ֗נוּ יֹדֵ֥עַ עַד־מָֽה׃<verse eID="Ps.74.9" />
  <verse osisID="Ps.74.10" sID="Ps.74.10" n="י" />עַד־מָתַ֣י אֱ֭לֹהִים יְחָ֣רֶף צָ֑ר יְנָ֘אֵ֤ץ אוֹיֵ֖ב שִׁמְךָ֣ לָנֶֽצַח׃<verse eID="Ps.74.10" />
  <verse osisID="Ps.74.11" sID="Ps.74.11" n="יא" />לָ֤מָּה תָשִׁ֣יב יָ֭דְךָ וִימִינֶ֑ךָ מִקֶּ֖רֶב <seg type="x-ketiv">חוקך</seg> חֵיקְךָ֣ כַלֵּֽה׃<verse eID="Ps.74.11" />
  <verse osisID="Ps.74.12" sID="Ps.74.12" n="יב" />וֵ֭אלֹהִים מַלְכִּ֣י מִקֶּ֑דֶם פֹּעֵ֥ל יְ֝שׁוּע֗וֹת בְּקֶ֣רֶב הָאָֽרֶץ׃<verse eID="Ps.74.12" />
  <verse osisID="Ps.74.13" sID="Ps.74.13" n="יג" />אַתָּ֤ה פוֹרַ֣רְתָּ בְעׇזְּךָ֣ יָ֑ם שִׁבַּ֖רְתָּ רָאשֵׁ֥י תַ֝נִּינִ֗ים עַל־הַמָּֽיִם׃<verse eID="Ps.74.13" />
  <verse osisID="Ps.74.14" sID="Ps.74.14" n="יד" />אַתָּ֣ה רִ֭צַּצְתָּ רָאשֵׁ֣י לִוְיָתָ֑ן תִּתְּנֶ֥נּוּ מַ֝אֲכָ֗ל לְעָ֣ם לְצִיִּֽים׃<verse eID="Ps.74.14" />
  <verse osisID="Ps.74.15" sID="Ps.74.15" n="טו" />אַתָּ֣ה בָ֭קַעְתָּ מַעְיָ֣ן וָנָ֑חַל אַתָּ֥ה ה֝וֹבַ֗שְׁתָּ נַהֲר֥וֹת אֵיתָֽן׃<verse eID="Ps.74.15" />
  <verse osisID="Ps.74.16" sID="Ps.74.16" n="טז" />לְךָ֣ י֭וֹם אַף־לְךָ֥ לָ֑יְלָה אַתָּ֥ה הֲ֝כִינ֗וֹתָ מָא֥וֹר וָשָֽׁמֶשׁ׃<verse eID="Ps.74.16" />
  <verse osisID="Ps.74.17" sID="Ps.74.17" n="יז" />אַתָּ֣ה הִ֭צַּבְתָּ כׇּל־גְּבוּל֣וֹת אָ֑רֶץ קַ֥יִץ וָ֝חֹ֗רֶף אַתָּ֥ה יְצַרְתָּֽם׃<verse eID="Ps.74.17" />
  <verse osisID="Ps.74.18" sID="Ps.74.18" n="יח" />זְכׇר־זֹ֗את א֭וֹיֵב חֵרֵ֣ף <seg type="x-paseq">׀</seg>יְהֹוָ֑ה וְעַ֥ם נָ֝בָ֗ל נִאֲצ֥וּ שְׁמֶֽךָ׃<verse eID="Ps.74.18" />
  <verse osisID="Ps.74.19" sID="Ps.74.19" n="יט" />אַל־תִּתֵּ֣ן לְ֭חַיַּת נֶ֣פֶשׁ תּוֹרֶ֑ךָ חַיַּ֥ת עֲ֝נִיֶּ֗יךָ אַל־תִּשְׁכַּ֥ח לָנֶֽצַח׃<verse eID="Ps.74.19" />
  <verse osisID="Ps.74.20" sID="Ps.74.20" n="כ" />הַבֵּ֥ט לַבְּרִ֑ית כִּ֥י מָלְא֥וּ מַחֲשַׁכֵּי־אֶ֝֗רֶץ נְא֣וֹת חָמָֽס׃<verse eID="Ps.74.20" />
  <verse osisID="Ps.74.21" sID="Ps.74.21" n="כא" />אַל־יָשֹׁ֣ב דַּ֣ךְ נִכְלָ֑ם עָנִ֥י וְ֝אֶבְי֗וֹן יְֽהַלְל֥וּ שְׁמֶֽךָ׃<verse eID="Ps.74.21" />
  <verse osisID="Ps.74.22" sID="Ps.74.22" n="כב" />קוּמָ֣ה אֱ֭לֹהִים רִיבָ֣ה רִיבֶ֑ךָ זְכֹ֥ר חֶרְפָּתְךָ֥ מִנִּי־נָ֝בָ֗ל כׇּל־הַיּֽוֹם׃<verse eID="Ps.74.22" />
  <verse osisID="Ps.74.23" sID="Ps.74.23" n="כג" />אַל־תִּ֭שְׁכַּח ק֣וֹל צֹרְרֶ֑יךָ שְׁא֥וֹן קָ֝מֶ֗יךָ עֹלֶ֥ה תָמִֽיד׃<verse eID="Ps.74.23" />
  <chapter eID="Ps.74" />
  <lb />
  <lb />
  <chapter osisID="Ps.75" sID="Ps.75" n="עה" />
  <verse osisID="Ps.75.1" sID="Ps.75.1" n="א" />לַמְנַצֵּ֥חַ אַל־תַּשְׁחֵ֑ת מִזְמ֖וֹר לְאָסָ֣ף שִֽׁיר׃<verse eID="Ps.75.1" />
  <verse osisID="Ps.75.2" sID="Ps.75.2" n="ב" />ה֘וֹדִ֤ינוּ לְּךָ֨ ׀ אֱֽלֹהִ֗ים ה֭וֹדִינוּ וְקָר֣וֹב שְׁמֶ֑ךָ סִ֝פְּר֗וּ נִפְלְאוֹתֶֽיךָ׃<verse eID="Ps.75.2" />
  <verse osisID="Ps.75.3" sID="Ps.75.3" n="ג" />כִּ֭י אֶקַּ֣ח מוֹעֵ֑ד אֲ֝נִ֗י מֵישָׁרִ֥ים אֶשְׁפֹּֽט׃<verse eID="Ps.75.3" />
  <verse osisID="Ps.75.4" sID="Ps.75.4" n="ד" />נְֽמֹגִ֗ים אֶ֥רֶץ וְכׇל־יֹשְׁבֶ֑יהָ אָנֹכִ֨י תִכַּ֖נְתִּי עַמּוּדֶ֣יהָ סֶּֽלָה׃<verse eID="Ps.75.4" />
  <verse osisID="Ps.75.5" sID="Ps.75.5" n="ה" />אָמַ֣רְתִּי לַ֭הוֹלְלִים אַל־תָּהֹ֑לּוּ וְ֝לָרְשָׁעִ֗ים אַל־תָּרִ֥ימוּ קָֽרֶן׃<verse eID="Ps.75.5" />
  <verse osisID="Ps.75.6" sID="Ps.75.6" n="ו" />אַל־תָּרִ֣ימוּ לַמָּר֣וֹם קַרְנְכֶ֑ם תְּדַבְּר֖וּ בְצַוָּ֣אר עָתָֽק׃<verse eID="Ps.75.6" />
  <verse osisID="Ps.75.7" sID="Ps.75.7" n="ז" />כִּ֤י לֹ֣א מִ֭מּוֹצָא וּמִֽמַּעֲרָ֑ב וְ֝לֹ֗א מִמִּדְבַּ֥ר הָרִֽים׃<verse eID="Ps.75.7" />
  <verse osisID="Ps.75.8" sID="Ps.75.8" n="ח" />כִּֽי־אֱלֹהִ֥ים שֹׁפֵ֑ט זֶ֥ה יַ֝שְׁפִּ֗יל וְזֶ֣ה יָרִֽים׃<verse eID="Ps.75.8" />
  <verse osisID="Ps.75.9" sID="Ps.75.9" n="ט" />כִּ֤י כ֪וֹס בְּֽיַד־יְהֹוָ֡ה וְיַ֤יִן חָמַ֨ר ׀ מָ֥לֵא מֶסֶךְ֮ וַיַּגֵּ֢ר מִ֫זֶּ֥ה אַךְ־שְׁ֭מָרֶיהָ יִמְצ֣וּ יִשְׁתּ֑וּ כֹּ֝֗ל רִשְׁעֵי־אָֽרֶץ׃<verse eID="Ps.75.9" />
  <verse osisID="Ps.75.10" sID="Ps.75.10" n="י" />וַ֭אֲנִי אַגִּ֣יד לְעֹלָ֑ם אֲ֝זַמְּרָ֗ה לֵאלֹהֵ֥י יַעֲקֹֽב׃<verse eID="Ps.75.10" />
  <verse osisID="Ps.75.11" sID="Ps.75.11" n="יא" />וְכׇל־קַרְנֵ֣י רְשָׁעִ֣ים אֲגַדֵּ֑עַ תְּ֝רוֹמַ֗מְנָה קַֽרְנ֥וֹת צַדִּֽיק׃<verse eID="Ps.75.11" />
  <chapter eID="Ps.75" />
  <lb />
  <lb />
  <chapter osisID="Ps.76" sID="Ps.76" n="עו" />
  <verse osisID="Ps.76.1" sID="Ps.76.1" n="א" />לַמְנַצֵּ֥חַ בִּנְגִינֹ֑ת מִזְמ֖וֹר לְאָסָ֣ף שִֽׁיר׃<verse eID="Ps.76.1" />
  <verse osisID="Ps.76.2" sID="Ps.76.2" n="ב" />נוֹדָ֣ע בִּיהוּדָ֣ה אֱלֹהִ֑ים בְּ֝יִשְׂרָאֵ֗ל גָּד֥וֹל שְׁמֽוֹ׃<verse eID="Ps.76.2" />
  <verse osisID="Ps.76.3" sID="Ps.76.3" n="ג" />וַיְהִ֣י בְשָׁלֵ֣ם סוּכּ֑וֹ וּמְע֖וֹנָת֣וֹ בְצִיּֽוֹן׃<verse eID="Ps.76.3" />
  <verse osisID="Ps.76.4" sID="Ps.76.4" n="ד" />שָׁ֭מָּה שִׁבַּ֣ר רִשְׁפֵי־קָ֑שֶׁת מָגֵ֬ן וְחֶ֖רֶב וּמִלְחָמָ֣ה סֶֽלָה׃<verse eID="Ps.76.4" />
  <verse osisID="Ps.76.5" sID="Ps.76.5" n="ה" />נָ֭אוֹר אַתָּ֥ה אַדִּ֗יר מֵֽהַרְרֵי־טָֽרֶף׃<verse eID="Ps.76.5" />
  <verse osisID="Ps.76.6" sID="Ps.76.6" n="ו" />אֶשְׁתּֽוֹלְל֨וּ ׀ אַבִּ֣ירֵי לֵ֭ב נָמ֣וּ שְׁנָתָ֑ם וְלֹֽא־מָצְא֖וּ כׇל־אַנְשֵׁי־חַ֣יִל יְדֵיהֶֽם׃<verse eID="Ps.76.6" />
  <verse osisID="Ps.76.7" sID="Ps.76.7" n="ז" />מִ֭גַּעֲרָ֣תְךָ אֱלֹהֵ֣י יַעֲקֹ֑ב נִ֝רְדָּ֗ם וְרֶ֣כֶב וָסֽוּס׃<verse eID="Ps.76.7" />
  <verse osisID="Ps.76.8" sID="Ps.76.8" n="ח" />אַתָּ֤ה ׀ נ֥וֹרָא אַ֗תָּה וּמִֽי־יַעֲמֹ֥ד לְפָנֶ֗יךָ מֵאָ֥ז אַפֶּֽךָ׃<verse eID="Ps.76.8" />
  <verse osisID="Ps.76.9" sID="Ps.76.9" n="ט" />מִ֭שָּׁמַיִם הִשְׁמַ֣עְתָּ דִּ֑ין אֶ֖רֶץ יָֽרְאָ֣ה וְשָׁקָֽטָה׃<verse eID="Ps.76.9" />
  <verse osisID="Ps.76.10" sID="Ps.76.10" n="י" />בְּקוּם־לַמִּשְׁפָּ֥ט אֱלֹהִ֑ים לְהוֹשִׁ֖יעַ כׇּל־עַנְוֵי־אֶ֣רֶץ סֶֽלָה׃<verse eID="Ps.76.10" />
  <verse osisID="Ps.76.11" sID="Ps.76.11" n="יא" />כִּֽי־חֲמַ֣ת אָדָ֣ם תּוֹדֶ֑ךָּ שְׁאֵרִ֖ית חֵמֹ֣ת תַּחְגֹּֽר׃<verse eID="Ps.76.11" />
  <verse osisID="Ps.76.12" sID="Ps.76.12" n="יב" />נִ֥דְר֣וּ וְשַׁלְּמוּ֮ לַיהֹוָ֢ה אֱֽלֹהֵ֫יכֶ֥ם כׇּל־סְבִיבָ֑יו יֹבִ֥ילוּ שַׁ֝֗י לַמּוֹרָֽא׃<verse eID="Ps.76.12" />
  <verse osisID="Ps.76.13" sID="Ps.76.13" n="יג" />יִ֭בְצֹר ר֣וּחַ נְגִידִ֑ים נ֝וֹרָ֗א לְמַלְכֵי־אָֽרֶץ׃<verse eID="Ps.76.13" />
  <chapter eID="Ps.76" />
  <lb />
  <lb />
  <chapter osisID="Ps.77" sID="Ps.77" n="עז" />
  <verse osisID="Ps.77.1" sID="Ps.77.1" n="א" />לַמְנַצֵּ֥חַ עַֽל־יְדוּת֗וּן <seg type="x-ketiv">ידיתון</seg> לְאָסָ֥ף מִזְמֽוֹר׃<verse eID="Ps.77.1" />
  <verse osisID="Ps.77.2" sID="Ps.77.2" n="ב" />קוֹלִ֣י אֶל־אֱלֹהִ֣ים וְאֶצְעָ֑קָה קוֹלִ֥י אֶל־אֱ֝לֹהִ֗ים וְהַאֲזִ֥ין אֵלָֽי׃<verse eID="Ps.77.2" />
  <verse osisID="Ps.77.3" sID="Ps.77.3" n="ג" />בְּי֥וֹם צָרָתִי֮ אֲדֹנָ֢י דָּ֫רָ֥שְׁתִּי יָדִ֤י ׀ לַ֣יְלָה נִ֭גְּרָה וְלֹ֣א תָפ֑וּג מֵאֲנָ֖ה הִנָּחֵ֣ם נַפְשִֽׁי׃<verse eID="Ps.77.3" />
  <verse osisID="Ps.77.4" sID="Ps.77.4" n="ד" />אֶזְכְּרָ֣ה אֱלֹהִ֣ים וְאֶהֱמָ֑יָה אָשִׂ֓יחָה ׀ וְתִתְעַטֵּ֖ף רוּחִ֣י סֶֽלָה׃<verse eID="Ps.77.4" />
  <verse osisID="Ps.77.5" sID="Ps.77.5" n="ה" />אָ֭חַזְתָּ שְׁמֻר֣וֹת עֵינָ֑י נִ֝פְעַ֗מְתִּי וְלֹ֣א אֲדַבֵּֽר׃<verse eID="Ps.77.5" />
  <verse osisID="Ps.77.6" sID="Ps.77.6" n="ו" />חִשַּׁ֣בְתִּי יָמִ֣ים מִקֶּ֑דֶם שְׁ֝נ֗וֹת עוֹלָמִֽים׃<verse eID="Ps.77.6" />
  <verse osisID="Ps.77.7" sID="Ps.77.7" n="ז" />אֶ֥זְכְּרָ֥ה נְגִינָתִ֗י בַּ֫לָּ֥יְלָה עִם־לְבָבִ֥י אָשִׂ֑יחָה וַיְחַפֵּ֥שׂ רוּחִֽי׃<verse eID="Ps.77.7" />
  <verse osisID="Ps.77.8" sID="Ps.77.8" n="ח" />הַ֭לְעוֹלָמִים יִזְנַ֥ח <seg type="x-paseq">׀</seg>אֲדֹנָ֑י וְלֹא־יֹסִ֖יף לִרְצ֣וֹת עֽוֹד׃<verse eID="Ps.77.8" />
  <verse osisID="Ps.77.9" sID="Ps.77.9" n="ט" />הֶאָפֵ֣ס לָנֶ֣צַח חַסְדּ֑וֹ גָּ֥מַר אֹ֝֗מֶר לְדֹ֣ר וָדֹֽר׃<verse eID="Ps.77.9" />
  <verse osisID="Ps.77.10" sID="Ps.77.10" n="י" />הֲשָׁכַ֣ח חַנּ֣וֹת אֵ֑ל אִם־קָפַ֥ץ בְּ֝אַ֗ף רַחֲמָ֥יו סֶֽלָה׃<verse eID="Ps.77.10" />
  <verse osisID="Ps.77.11" sID="Ps.77.11" n="יא" />וָ֭אֹמַר חַלּ֣וֹתִי הִ֑יא שְׁ֝נ֗וֹת יְמִ֣ין עֶלְיֽוֹן׃<verse eID="Ps.77.11" />
  <verse osisID="Ps.77.12" sID="Ps.77.12" n="יב" />
  <seg type="x-ketiv">אזכיר</seg> אֶזְכּ֥וֹר מַעַלְלֵי־יָ֑הּ כִּֽי־אֶזְכְּרָ֖ה מִקֶּ֣דֶם פִּלְאֶֽךָ׃<verse eID="Ps.77.12" />
  <verse osisID="Ps.77.13" sID="Ps.77.13" n="יג" />וְהָגִ֥יתִי בְכׇל־פׇּעֳלֶ֑ךָ וּֽבַעֲלִ֖ילוֹתֶ֣יךָ אָשִֽׂיחָה׃<verse eID="Ps.77.13" />
  <verse osisID="Ps.77.14" sID="Ps.77.14" n="יד" />אֱ֭לֹהִים בַּקֹּ֣דֶשׁ דַּרְכֶּ֑ךָ מִי־אֵ֥ל גָּ֝ד֗וֹל כֵּאלֹהִֽים׃<verse eID="Ps.77.14" />
  <verse osisID="Ps.77.15" sID="Ps.77.15" n="טו" />אַתָּ֣ה הָ֭אֵל עֹ֣שֵׂה פֶ֑לֶא הוֹדַ֖עְתָּ בָעַמִּ֣ים עֻזֶּֽךָ׃<verse eID="Ps.77.15" />
  <verse osisID="Ps.77.16" sID="Ps.77.16" n="טז" />גָּאַ֣לְתָּ בִּזְר֣וֹעַ עַמֶּ֑ךָ בְּנֵֽי־יַעֲקֹ֖ב וְיוֹסֵ֣ף סֶֽלָה׃<verse eID="Ps.77.16" />
  <verse osisID="Ps.77.17" sID="Ps.77.17" n="יז" />רָ֘א֤וּךָ מַּ֨יִם ׀ אֱֽלֹהִ֗ים רָא֣וּךָ מַּ֣יִם יָחִ֑ילוּ אַ֝֗ף יִרְגְּז֥וּ תְהֹמֽוֹת׃<verse eID="Ps.77.17" />
  <verse osisID="Ps.77.18" sID="Ps.77.18" n="יח" />זֹ֤רְמוּ מַ֨יִם ׀ עָב֗וֹת ק֭וֹל נָֽתְנ֣וּ שְׁחָקִ֑ים אַף־חֲ֝צָצֶ֗יךָ יִתְהַלָּֽכוּ׃<verse eID="Ps.77.18" />
  <verse osisID="Ps.77.19" sID="Ps.77.19" n="יט" />ק֤וֹל רַֽעַמְךָ֨ ׀ בַּגַּלְגַּ֗ל הֵאִ֣ירוּ בְרָקִ֣ים תֵּבֵ֑ל רָגְזָ֖ה וַתִּרְעַ֣שׁ הָאָֽרֶץ׃<verse eID="Ps.77.19" />
  <verse osisID="Ps.77.20" sID="Ps.77.20" n="כ" />בַּיָּ֤ם דַּרְכֶּ֗ךָ <seg type="x-ketiv">ושביליך</seg> וּֽ֭שְׁבִילְךָ בְּמַ֣יִם רַבִּ֑ים וְ֝עִקְּבוֹתֶ֗יךָ לֹ֣א נֹדָֽעוּ׃<verse eID="Ps.77.20" />
  <verse osisID="Ps.77.21" sID="Ps.77.21" n="כא" />נָחִ֣יתָ כַצֹּ֣אן עַמֶּ֑ךָ בְּֽיַד־מֹשֶׁ֥ה וְאַהֲרֹֽן׃<verse eID="Ps.77.21" />
  <chapter eID="Ps.77" />
  <lb />
  <lb />
  <chapter osisID="Ps.78" sID="Ps.78" n="עח" />
  <verse osisID="Ps.78.1" sID="Ps.78.1" n="א" />מַשְׂכִּ֗יל לְאָ֫סָ֥ף הַאֲזִ֣ינָה עַ֭מִּי תּוֹרָתִ֑י הַטּ֥וּ אׇ֝זְנְכֶ֗ם לְאִמְרֵי־פִֽי׃<verse eID="Ps.78.1" />
  <verse osisID="Ps.78.2" sID="Ps.78.2" n="ב" />אֶפְתְּחָ֣ה בְמָשָׁ֣ל פִּ֑י אַבִּ֥יעָה חִ֝יד֗וֹת מִנִּי־קֶֽדֶם׃<verse eID="Ps.78.2" />
  <verse osisID="Ps.78.3" sID="Ps.78.3" n="ג" />אֲשֶׁ֣ר שָׁ֭מַעְנוּ וַנֵּדָעֵ֑ם וַ֝אֲבוֹתֵ֗ינוּ סִפְּרוּ־לָֽנוּ׃<verse eID="Ps.78.3" />
  <verse osisID="Ps.78.4" sID="Ps.78.4" n="ד" />לֹ֤א נְכַחֵ֨ד ׀ מִבְּנֵיהֶ֗ם לְד֥וֹר אַחֲר֗וֹן מְֽ֭סַפְּרִים תְּהִלּ֣וֹת יְהֹוָ֑ה וֶעֱזוּז֥וֹ וְ֝נִפְלְאֹתָ֗יו אֲשֶׁ֣ר עָשָֽׂה׃<verse eID="Ps.78.4" />
  <verse osisID="Ps.78.5" sID="Ps.78.5" n="ה" />וַיָּ֤קֶם עֵד֨וּת ׀ בְּֽיַעֲקֹ֗ב וְתוֹרָה֮ שָׂ֤ם בְּיִשְׂרָ֫אֵ֥ל אֲשֶׁ֣ר צִ֭וָּה אֶת־אֲבוֹתֵ֑ינוּ לְ֝הוֹדִיעָ֗ם לִבְנֵיהֶֽם׃<verse eID="Ps.78.5" />
  <verse osisID="Ps.78.6" sID="Ps.78.6" n="ו" />לְמַ֤עַן יֵדְע֨וּ ׀ דּ֣וֹר אַ֭חֲרוֹן בָּנִ֣ים יִוָּלֵ֑דוּ יָ֝קֻ֗מוּ וִיסַפְּר֥וּ לִבְנֵיהֶֽם׃<verse eID="Ps.78.6" />
  <verse osisID="Ps.78.7" sID="Ps.78.7" n="ז" />וְיָשִׂ֥ימוּ בֵאלֹהִ֗ים כִּ֫סְלָ֥ם וְלֹ֣א יִ֭שְׁכְּחוּ מַ֥עַלְלֵי־אֵ֑ל וּמִצְוֺתָ֥יו יִנְצֹֽרוּ׃<verse eID="Ps.78.7" />
  <verse osisID="Ps.78.8" sID="Ps.78.8" n="ח" />וְלֹ֤א יִהְי֨וּ ׀ כַּאֲבוֹתָ֗ם דּוֹר֮ סוֹרֵ֢ר וּמֹ֫רֶ֥ה דּ֭וֹר לֹא־הֵכִ֣ין לִבּ֑וֹ וְלֹֽא־נֶאֶמְנָ֖ה אֶת־אֵ֣ל רוּחֽוֹ׃<verse eID="Ps.78.8" />
  <verse osisID="Ps.78.9" sID="Ps.78.9" n="ט" />בְּֽנֵי־אֶפְרַ֗יִם נוֹשְׁקֵ֥י רֽוֹמֵי־קָ֑שֶׁת הָ֝פְכ֗וּ בְּי֣וֹם קְרָֽב׃<verse eID="Ps.78.9" />
  <verse osisID="Ps.78.10" sID="Ps.78.10" n="י" />לֹ֣א שָׁ֭מְרוּ בְּרִ֣ית אֱלֹהִ֑ים וּ֝בְתוֹרָת֗וֹ מֵאֲנ֥וּ לָלֶֽכֶת׃<verse eID="Ps.78.10" />
  <verse osisID="Ps.78.11" sID="Ps.78.11" n="יא" />וַיִּשְׁכְּח֥וּ עֲלִילוֹתָ֑יו וְ֝נִפְלְאוֹתָ֗יו אֲשֶׁ֣ר הֶרְאָֽם׃<verse eID="Ps.78.11" />
  <verse osisID="Ps.78.12" sID="Ps.78.12" n="יב" />נֶ֣גֶד אֲ֭בוֹתָם עָ֣שָׂה פֶ֑לֶא בְּאֶ֖רֶץ מִצְרַ֣יִם שְׂדֵה־צֹֽעַן׃<verse eID="Ps.78.12" />
  <verse osisID="Ps.78.13" sID="Ps.78.13" n="יג" />בָּ֣קַע יָ֭ם וַיַּעֲבִירֵ֑ם וַֽיַּצֶּב־מַ֥יִם כְּמוֹ־נֵֽד׃<verse eID="Ps.78.13" />
  <verse osisID="Ps.78.14" sID="Ps.78.14" n="יד" />וַיַּנְחֵ֣ם בֶּעָנָ֣ן יוֹמָ֑ם וְכׇל־הַ֝לַּ֗יְלָה בְּא֣וֹר אֵֽשׁ׃<verse eID="Ps.78.14" />
  <verse osisID="Ps.78.15" sID="Ps.78.15" n="טו" />יְבַקַּ֣ע צֻ֭רִים בַּמִּדְבָּ֑ר וַ֝יַּ֗שְׁקְ כִּתְהֹמ֥וֹת רַבָּֽה׃<verse eID="Ps.78.15" />
  <verse osisID="Ps.78.16" sID="Ps.78.16" n="טז" />וַיּוֹצִ֣א נוֹזְלִ֣ים מִסָּ֑לַע וַיּ֖וֹרֶד כַּנְּהָר֣וֹת מָֽיִם׃<verse eID="Ps.78.16" />
  <verse osisID="Ps.78.17" sID="Ps.78.17" n="יז" />וַיּוֹסִ֣יפוּ ע֭וֹד לַחֲטֹא־ל֑וֹ לַֽמְר֥וֹת עֶ֝לְי֗וֹן בַּצִּיָּֽה׃<verse eID="Ps.78.17" />
  <verse osisID="Ps.78.18" sID="Ps.78.18" n="יח" />וַיְנַסּוּ־אֵ֥ל בִּלְבָבָ֑ם לִֽשְׁאׇל־אֹ֥כֶל לְנַפְשָֽׁם׃<verse eID="Ps.78.18" />
  <verse osisID="Ps.78.19" sID="Ps.78.19" n="יט" />וַֽיְדַבְּר֗וּ בֵּאלֹ֫הִ֥ים אָ֭מְרוּ הֲי֣וּכַל אֵ֑ל לַעֲרֹ֥ךְ שֻׁ֝לְחָ֗ן בַּמִּדְבָּֽר׃<verse eID="Ps.78.19" />
  <verse osisID="Ps.78.20" sID="Ps.78.20" n="כ" />הֵ֤ן הִכָּה־צ֨וּר ׀ וַיָּז֣וּבוּ מַיִם֮ וּנְחָלִ֢ים יִ֫שְׁטֹ֥פוּ הֲגַם־לֶ֭חֶם י֣וּכַל תֵּ֑ת אִם־יָכִ֖ין שְׁאֵ֣ר לְעַמּֽוֹ׃<verse eID="Ps.78.20" />
  <verse osisID="Ps.78.21" sID="Ps.78.21" n="כא" />לָכֵ֤ן ׀ שָׁמַ֥ע יְהֹוָ֗ה וַֽיִּתְעַ֫בָּ֥ר וְ֭אֵשׁ נִשְּׂקָ֣ה בְיַעֲקֹ֑ב וְגַם־אַ֝֗ף עָלָ֥ה בְיִשְׂרָאֵֽל׃<verse eID="Ps.78.21" />
  <verse osisID="Ps.78.22" sID="Ps.78.22" n="כב" />כִּ֤י לֹ֣א הֶ֭אֱמִינוּ בֵּאלֹהִ֑ים וְלֹ֥א בָ֝טְח֗וּ בִּישֽׁוּעָתֽוֹ׃<verse eID="Ps.78.22" />
  <verse osisID="Ps.78.23" sID="Ps.78.23" n="כג" />וַיְצַ֣ו שְׁחָקִ֣ים מִמָּ֑עַל וְדַלְתֵ֖י שָׁמַ֣יִם פָּתָֽח׃<verse eID="Ps.78.23" />
  <verse osisID="Ps.78.24" sID="Ps.78.24" n="כד" />וַיַּמְטֵ֬ר עֲלֵיהֶ֣ם מָ֣ן לֶאֱכֹ֑ל וּדְגַן־שָׁ֝מַ֗יִם נָ֣תַן לָֽמוֹ׃<verse eID="Ps.78.24" />
  <verse osisID="Ps.78.25" sID="Ps.78.25" n="כה" />לֶ֣חֶם אַ֭בִּירִים אָ֣כַל אִ֑ישׁ צֵידָ֬ה שָׁלַ֖ח לָהֶ֣ם לָשֹֽׂבַע׃<verse eID="Ps.78.25" />
  <verse osisID="Ps.78.26" sID="Ps.78.26" n="כו" />יַסַּ֣ע קָ֭דִים בַּשָּׁמָ֑יִם וַיְנַהֵ֖ג בְּעֻזּ֣וֹ תֵימָֽן׃<verse eID="Ps.78.26" />
  <verse osisID="Ps.78.27" sID="Ps.78.27" n="כז" />וַיַּמְטֵ֬ר עֲלֵיהֶ֣ם כֶּעָפָ֣ר שְׁאֵ֑ר וּֽכְח֥וֹל יַ֝מִּ֗ים ע֣וֹף כָּנָֽף׃<verse eID="Ps.78.27" />
  <verse osisID="Ps.78.28" sID="Ps.78.28" n="כח" />וַ֭יַּפֵּל בְּקֶ֣רֶב מַחֲנֵ֑הוּ סָ֝בִ֗יב לְמִשְׁכְּנֹתָֽיו׃<verse eID="Ps.78.28" />
  <verse osisID="Ps.78.29" sID="Ps.78.29" n="כט" />וַיֹּאכְל֣וּ וַיִּשְׂבְּע֣וּ מְאֹ֑ד וְ֝תַאֲוָתָ֗ם יָבִ֥א לָהֶֽם׃<verse eID="Ps.78.29" />
  <verse osisID="Ps.78.30" sID="Ps.78.30" n="ל" />לֹא־זָ֥רוּ מִתַּאֲוָתָ֑ם ע֝֗וֹד אׇכְלָ֥ם בְּפִיהֶֽם׃<verse eID="Ps.78.30" />
  <verse osisID="Ps.78.31" sID="Ps.78.31" n="לא" />וְאַ֤ף אֱלֹהִ֨ים ׀ עָ֘לָ֤ה בָהֶ֗ם וַֽ֭יַּהֲרֹג בְּמִשְׁמַנֵּיהֶ֑ם וּבַחוּרֵ֖י יִשְׂרָאֵ֣ל הִכְרִֽיעַ׃<verse eID="Ps.78.31" />
  <verse osisID="Ps.78.32" sID="Ps.78.32" n="לב" />בְּכׇל־זֹ֥את חָֽטְאוּ־ע֑וֹד וְלֹֽא־הֶ֝אֱמִ֗ינוּ בְּנִפְלְאוֹתָֽיו׃<verse eID="Ps.78.32" />
  <verse osisID="Ps.78.33" sID="Ps.78.33" n="לג" />וַיְכַל־בַּהֶ֥בֶל יְמֵיהֶ֑ם וּ֝שְׁנוֹתָ֗ם בַּבֶּהָלָֽה׃<verse eID="Ps.78.33" />
  <verse osisID="Ps.78.34" sID="Ps.78.34" n="לד" />אִם־הֲרָגָ֥ם וּדְרָשׁ֑וּהוּ וְ֝שָׁ֗בוּ וְשִֽׁחֲרוּ־אֵֽל׃<verse eID="Ps.78.34" />
  <verse osisID="Ps.78.35" sID="Ps.78.35" n="לה" />וַֽ֭יִּזְכְּרוּ כִּֽי־אֱלֹהִ֣ים צוּרָ֑ם וְאֵ֥ל עֶ֝לְי֗וֹן גֹּאֲלָֽם׃<verse eID="Ps.78.35" />
  <verse osisID="Ps.78.36" sID="Ps.78.36" n="לו" />וַיְפַתּ֥וּהוּ בְּפִיהֶ֑ם וּ֝בִלְשׁוֹנָ֗ם יְכַזְּבוּ־לֽוֹ׃<verse eID="Ps.78.36" />
  <verse osisID="Ps.78.37" sID="Ps.78.37" n="לז" />וְ֭לִבָּם לֹא־נָכ֣וֹן עִמּ֑וֹ וְלֹ֥א נֶ֝אֶמְנ֗וּ בִּבְרִיתֽוֹ׃<verse eID="Ps.78.37" />
  <verse osisID="Ps.78.38" sID="Ps.78.38" n="לח" />וְה֤וּא רַח֨וּם ׀ יְכַפֵּ֥ר עָוֺן֮ וְֽלֹא־יַֽ֫שְׁחִ֥ית וְ֭הִרְבָּה לְהָשִׁ֣יב אַפּ֑וֹ וְלֹא־יָ֝עִ֗יר כׇּל־חֲמָתֽוֹ׃<verse eID="Ps.78.38" />
  <verse osisID="Ps.78.39" sID="Ps.78.39" n="לט" />וַ֭יִּזְכֹּר כִּֽי־בָשָׂ֣ר הֵ֑מָּה ר֥וּחַ ה֝וֹלֵ֗ךְ וְלֹ֣א יָשֽׁוּב׃<verse eID="Ps.78.39" />
  <verse osisID="Ps.78.40" sID="Ps.78.40" n="מ" />כַּ֭מָּה יַמְר֣וּהוּ בַמִּדְבָּ֑ר יַ֝עֲצִיב֗וּהוּ בִּישִׁימֽוֹן׃<verse eID="Ps.78.40" />
  <verse osisID="Ps.78.41" sID="Ps.78.41" n="מא" />וַיָּשׁ֣וּבוּ וַיְנַסּ֣וּ אֵ֑ל וּקְד֖וֹשׁ יִשְׂרָאֵ֣ל הִתְוֽוּ׃<verse eID="Ps.78.41" />
  <verse osisID="Ps.78.42" sID="Ps.78.42" n="מב" />לֹא־זָכְר֥וּ אֶת־יָד֑וֹ י֝֗וֹם אֲֽשֶׁר־פָּדָ֥ם מִנִּי־צָֽר׃<verse eID="Ps.78.42" />
  <verse osisID="Ps.78.43" sID="Ps.78.43" n="מג" />אֲשֶׁר־שָׂ֣ם בְּ֭מִצְרַיִם אֹתוֹתָ֑יו וּ֝מוֹפְתָ֗יו בִּשְׂדֵה־צֹֽעַן׃<verse eID="Ps.78.43" />
  <verse osisID="Ps.78.44" sID="Ps.78.44" n="מד" />וַיַּהֲפֹ֣ךְ לְ֭דָם יְאֹרֵיהֶ֑ם וְ֝נֹזְלֵיהֶ֗ם בַּל־יִשְׁתָּיֽוּן׃<verse eID="Ps.78.44" />
  <verse osisID="Ps.78.45" sID="Ps.78.45" n="מה" />יְשַׁלַּ֬ח בָּהֶ֣ם עָ֭רֹב וַיֹּאכְלֵ֑ם וּ֝צְפַרְדֵּ֗עַ וַתַּשְׁחִיתֵֽם׃<verse eID="Ps.78.45" />
  <verse osisID="Ps.78.46" sID="Ps.78.46" n="מו" />וַיִּתֵּ֣ן לֶחָסִ֣יל יְבוּלָ֑ם וִ֝יגִיעָ֗ם לָאַרְבֶּֽה׃<verse eID="Ps.78.46" />
  <verse osisID="Ps.78.47" sID="Ps.78.47" n="מז" />יַהֲרֹ֣ג בַּבָּרָ֣ד גַּפְנָ֑ם וְ֝שִׁקְמוֹתָ֗ם בַּחֲנָמַֽל׃<verse eID="Ps.78.47" />
  <verse osisID="Ps.78.48" sID="Ps.78.48" n="מח" />וַיַּסְגֵּ֣ר לַבָּרָ֣ד בְּעִירָ֑ם וּ֝מִקְנֵיהֶ֗ם לָרְשָׁפִֽים׃<verse eID="Ps.78.48" />
  <verse osisID="Ps.78.49" sID="Ps.78.49" n="מט" />יְשַׁלַּח־בָּ֨ם ׀ חֲר֬וֹן אַפּ֗וֹ עֶבְרָ֣ה וָזַ֣עַם וְצָרָ֑ה מִ֝שְׁלַ֗חַת מַלְאֲכֵ֥י רָעִֽים׃<verse eID="Ps.78.49" />
  <verse osisID="Ps.78.50" sID="Ps.78.50" n="נ" />יְפַלֵּ֥ס נָתִ֗יב לְאַ֫פּ֥וֹ לֹא־חָשַׂ֣ךְ מִמָּ֣וֶת נַפְשָׁ֑ם וְ֝חַיָּתָ֗ם לַדֶּ֥בֶר הִסְגִּֽיר׃<verse eID="Ps.78.50" />
  <verse osisID="Ps.78.51" sID="Ps.78.51" n="נא" />וַיַּ֣ךְ כׇּל־בְּכ֣וֹר בְּמִצְרָ֑יִם רֵאשִׁ֥ית א֝וֹנִ֗ים בְּאׇהֳלֵי־חָֽם׃<verse eID="Ps.78.51" />
  <verse osisID="Ps.78.52" sID="Ps.78.52" n="נב" />וַיַּסַּ֣ע כַּצֹּ֣אן עַמּ֑וֹ וַֽיְנַהֲגֵ֥ם כַּ֝עֵ֗דֶר בַּמִּדְבָּֽר׃<verse eID="Ps.78.52" />
  <verse osisID="Ps.78.53" sID="Ps.78.53" n="נג" />וַיַּנְחֵ֣ם לָ֭בֶטַח וְלֹ֣א פָחָ֑דוּ וְאֶת־א֝וֹיְבֵיהֶ֗ם כִּסָּ֥ה הַיָּֽם׃<verse eID="Ps.78.53" />
  <verse osisID="Ps.78.54" sID="Ps.78.54" n="נד" />וַ֭יְבִיאֵם אֶל־גְּב֣וּל קׇדְשׁ֑וֹ הַר־זֶ֝֗ה קָנְתָ֥ה יְמִינֽוֹ׃<verse eID="Ps.78.54" />
  <verse osisID="Ps.78.55" sID="Ps.78.55" n="נה" />וַיְגָ֤רֶשׁ מִפְּנֵיהֶ֨ם ׀ גּוֹיִ֗ם וַֽ֭יַּפִּילֵם בְּחֶ֣בֶל נַחֲלָ֑ה וַיַּשְׁכֵּ֥ן בְּ֝אׇהֳלֵיהֶ֗ם שִׁבְטֵ֥י יִשְׂרָאֵֽל׃<verse eID="Ps.78.55" />
  <verse osisID="Ps.78.56" sID="Ps.78.56" n="נו" />וַיְנַסּ֣וּ וַ֭יַּמְרוּ אֶת־אֱלֹהִ֣ים עֶלְי֑וֹן וְ֝עֵדוֹתָ֗יו לֹ֣א שָׁמָֽרוּ׃<verse eID="Ps.78.56" />
  <verse osisID="Ps.78.57" sID="Ps.78.57" n="נז" />וַיִּסֹּ֣גוּ וַֽ֭יִּבְגְּדוּ כַּאֲבוֹתָ֑ם נֶ֝הְפְּכ֗וּ כְּקֶ֣שֶׁת רְמִיָּֽה׃<verse eID="Ps.78.57" />
  <verse osisID="Ps.78.58" sID="Ps.78.58" n="נח" />וַיַּכְעִיס֥וּהוּ בְּבָמוֹתָ֑ם וּ֝בִפְסִילֵיהֶ֗ם יַקְנִיאֽוּהוּ׃<verse eID="Ps.78.58" />
  <verse osisID="Ps.78.59" sID="Ps.78.59" n="נט" />שָׁמַ֣ע אֱ֭לֹהִים וַֽיִּתְעַבָּ֑ר וַיִּמְאַ֥ס מְ֝אֹ֗ד בְּיִשְׂרָאֵֽל׃<verse eID="Ps.78.59" />
  <verse osisID="Ps.78.60" sID="Ps.78.60" n="ס" />וַ֭יִּטֹּשׁ מִשְׁכַּ֣ן שִׁל֑וֹ אֹ֝֗הֶל שִׁכֵּ֥ן בָּֽאָדָֽם׃<verse eID="Ps.78.60" />
  <verse osisID="Ps.78.61" sID="Ps.78.61" n="סא" />וַיִּתֵּ֣ן לַשְּׁבִ֣י עֻזּ֑וֹ וְֽתִפְאַרְתּ֥וֹ בְיַד־צָֽר׃<verse eID="Ps.78.61" />
  <verse osisID="Ps.78.62" sID="Ps.78.62" n="סב" />וַיַּסְגֵּ֣ר לַחֶ֣רֶב עַמּ֑וֹ וּ֝בְנַחֲלָת֗וֹ הִתְעַבָּֽר׃<verse eID="Ps.78.62" />
  <verse osisID="Ps.78.63" sID="Ps.78.63" n="סג" />בַּחוּרָ֥יו אָכְלָה־אֵ֑שׁ וּ֝בְתוּלֹתָ֗יו לֹ֣א הוּלָּֽלוּ׃<verse eID="Ps.78.63" />
  <verse osisID="Ps.78.64" sID="Ps.78.64" n="סד" />כֹּ֭הֲנָיו בַּחֶ֣רֶב נָפָ֑לוּ וְ֝אַלְמְנֹתָ֗יו לֹ֣א תִבְכֶּֽינָה׃<verse eID="Ps.78.64" />
  <verse osisID="Ps.78.65" sID="Ps.78.65" n="סה" />וַיִּקַ֖ץ כְּיָשֵׁ֥ן <seg type="x-paseq">׀</seg>אֲדֹנָ֑י כְּ֝גִבּ֗וֹר מִתְרוֹנֵ֥ן מִיָּֽיִן׃<verse eID="Ps.78.65" />
  <verse osisID="Ps.78.66" sID="Ps.78.66" n="סו" />וַיַּךְ־צָרָ֥יו אָח֑וֹר חֶרְפַּ֥ת ע֝וֹלָ֗ם נָ֣תַן לָֽמוֹ׃<verse eID="Ps.78.66" />
  <verse osisID="Ps.78.67" sID="Ps.78.67" n="סז" />וַ֭יִּמְאַס בְּאֹ֣הֶל יוֹסֵ֑ף וּֽבְשֵׁ֥בֶט אֶ֝פְרַ֗יִם לֹ֣א בָחָֽר׃<verse eID="Ps.78.67" />
  <verse osisID="Ps.78.68" sID="Ps.78.68" n="סח" />וַ֭יִּבְחַר אֶת־שֵׁ֣בֶט יְהוּדָ֑ה אֶֽת־הַ֥ר צִ֝יּ֗וֹן אֲשֶׁ֣ר אָהֵֽב׃<verse eID="Ps.78.68" />
  <verse osisID="Ps.78.69" sID="Ps.78.69" n="סט" />וַיִּ֣בֶן כְּמוֹ־רָ֭מִים מִקְדָּשׁ֑וֹ כְּ֝אֶ֗רֶץ יְסָדָ֥הּ לְעוֹלָֽם׃<verse eID="Ps.78.69" />
  <verse osisID="Ps.78.70" sID="Ps.78.70" n="ע" />וַ֭יִּבְחַר בְּדָוִ֣ד עַבְדּ֑וֹ וַ֝יִּקָּחֵ֗הוּ מִֽמִּכְלְאֹ֥ת צֹֽאן׃<verse eID="Ps.78.70" />
  <verse osisID="Ps.78.71" sID="Ps.78.71" n="עא" />מֵאַחַ֥ר עָל֗וֹת הֱבִ֫יא֥וֹ לִ֭רְעוֹת בְּיַֽעֲקֹ֣ב עַמּ֑וֹ וּ֝בְיִשְׂרָאֵ֗ל נַחֲלָתֽוֹ׃<verse eID="Ps.78.71" />
  <verse osisID="Ps.78.72" sID="Ps.78.72" n="עב" />וַ֭יִּרְעֵם כְּתֹ֣ם לְבָב֑וֹ וּבִתְבוּנ֖וֹת כַּפָּ֣יו יַנְחֵֽם׃<verse eID="Ps.78.72" />
  <chapter eID="Ps.78" />
  <lb />
  <lb />
  <chapter osisID="Ps.79" sID="Ps.79" n="עט" />
  <verse osisID="Ps.79.1" sID="Ps.79.1" n="א" />מִזְמ֗וֹר לְאָ֫סָ֥ף אֱֽלֹהִ֡ים בָּ֤אוּ גוֹיִ֨ם ׀ בְּֽנַחֲלָתֶ֗ךָ טִ֭מְּאוּ אֶת־הֵיכַ֣ל קׇדְשֶׁ֑ךָ שָׂ֖מוּ אֶת־יְרוּשָׁלַ֣͏ִם לְעִיִּֽים׃<verse eID="Ps.79.1" />
  <verse osisID="Ps.79.2" sID="Ps.79.2" n="ב" />נָתְנ֡וּ אֶת־נִבְלַ֬ת עֲבָדֶ֗יךָ מַ֭אֲכָל לְע֣וֹף הַשָּׁמָ֑יִם בְּשַׂ֥ר חֲ֝סִידֶ֗יךָ לְחַיְתוֹ־אָֽרֶץ׃<verse eID="Ps.79.2" />
  <verse osisID="Ps.79.3" sID="Ps.79.3" n="ג" />שָׁפְכ֬וּ דָמָ֨ם ׀ כַּמַּ֗יִם סְֽבִ֘יב֤וֹת יְֽרוּשָׁלָ֗͏ִם וְאֵ֣ין קוֹבֵֽר׃<verse eID="Ps.79.3" />
  <verse osisID="Ps.79.4" sID="Ps.79.4" n="ד" />הָיִ֣ינוּ חֶ֭רְפָּה לִשְׁכֵנֵ֑ינוּ לַ֥עַג וָ֝קֶ֗לֶס לִסְבִיבוֹתֵֽינוּ׃<verse eID="Ps.79.4" />
  <verse osisID="Ps.79.5" sID="Ps.79.5" n="ה" />עַד־מָ֣ה יְ֭הֹוָה תֶּאֱנַ֣ף לָנֶ֑צַח תִּבְעַ֥ר כְּמוֹ־אֵ֝֗שׁ קִנְאָתֶֽךָ׃<verse eID="Ps.79.5" />
  <verse osisID="Ps.79.6" sID="Ps.79.6" n="ו" />שְׁפֹ֤ךְ חֲמָתְךָ֗ אֶֽל־הַגּוֹיִם֮ אֲשֶׁ֢ר לֹא־יְדָ֫ע֥וּךָ וְעַ֥ל מַמְלָכ֑וֹת אֲשֶׁ֥ר בְּ֝שִׁמְךָ֗ לֹ֣א קָרָֽאוּ׃<verse eID="Ps.79.6" />
  <verse osisID="Ps.79.7" sID="Ps.79.7" n="ז" />כִּ֭י אָכַ֣ל אֶֽת־יַעֲקֹ֑ב וְֽאֶת־נָוֵ֥הוּ הֵשַֽׁמּוּ׃<verse eID="Ps.79.7" />
  <verse osisID="Ps.79.8" sID="Ps.79.8" n="ח" />אַֽל־תִּזְכׇּר־לָנוּ֮ עֲוֺנֹ֢ת רִאשֹׁ֫נִ֥ים מַ֭הֵר יְקַדְּמ֣וּנוּ רַחֲמֶ֑יךָ כִּ֖י דַלּ֣וֹנוּ מְאֹֽד׃<verse eID="Ps.79.8" />
  <verse osisID="Ps.79.9" sID="Ps.79.9" n="ט" />עׇזְרֵ֤נוּ ׀ אֱלֹ֘הֵ֤י יִשְׁעֵ֗נוּ עַֽל־דְּבַ֥ר כְּבֽוֹד־שְׁמֶ֑ךָ וְהַצִּילֵ֥נוּ וְכַפֵּ֥ר עַל־חַ֝טֹּאתֵ֗ינוּ לְמַ֣עַן שְׁמֶֽךָ׃<verse eID="Ps.79.9" />
  <verse osisID="Ps.79.10" sID="Ps.79.10" n="י" />לָ֤מָּה ׀ יֹאמְר֣וּ הַגּוֹיִם֮ אַיֵּ֢ה אֱֽלֹהֵ֫יהֶ֥ם יִוָּדַ֣ע <seg type="x-ketiv">בגיים</seg> בַּגּוֹיִ֣ם לְעֵינֵ֑ינוּ נִ֝קְמַ֗ת דַּֽם־עֲבָדֶ֥יךָ הַשָּׁפֽוּךְ׃<verse eID="Ps.79.10" />
  <verse osisID="Ps.79.11" sID="Ps.79.11" n="יא" />תָּ֤ב֣וֹא לְפָנֶיךָ֮ אֶנְקַ֢ת אָ֫סִ֥יר כְּגֹ֥דֶל זְרוֹעֲךָ֑ ה֝וֹתֵ֗ר בְּנֵ֣י תְמוּתָֽה׃<verse eID="Ps.79.11" />
  <verse osisID="Ps.79.12" sID="Ps.79.12" n="יב" />וְהָ֘שֵׁ֤ב לִשְׁכֵנֵ֣ינוּ שִׁ֭בְעָתַיִם אֶל־חֵיקָ֑ם חֶרְפָּ֘תָ֤ם אֲשֶׁ֖ר חֵרְפ֣וּךָ אֲדֹנָֽי׃<verse eID="Ps.79.12" />
  <verse osisID="Ps.79.13" sID="Ps.79.13" n="יג" />וַאֲנַ֤חְנוּ עַמְּךָ֨ ׀ וְצֹ֥אן מַרְעִיתֶךָ֮ נ֤וֹדֶ֥ה לְּךָ֗ לְע֫וֹלָ֥ם לְד֥וֹר וָדֹ֑ר נְ֝סַפֵּ֗ר תְּהִלָּתֶֽךָ׃<verse eID="Ps.79.13" />
  <chapter eID="Ps.79" />
  <lb />
  <lb />
  <chapter osisID="Ps.80" sID="Ps.80" n="פ" />
  <verse osisID="Ps.80.1" sID="Ps.80.1" n="א" />לַמְנַצֵּ֥חַ אֶל־שֹׁשַׁנִּ֑ים עֵד֖וּת לְאָסָ֣ף מִזְמֽוֹר׃<verse eID="Ps.80.1" />
  <verse osisID="Ps.80.2" sID="Ps.80.2" n="ב" />רֹ֘עֵ֤ה יִשְׂרָאֵ֨ל ׀ הַאֲזִ֗ינָה נֹהֵ֣ג כַּצֹּ֣אן יוֹסֵ֑ף יֹשֵׁ֖ב הַכְּרוּבִ֣ים הוֹפִֽיעָה׃<verse eID="Ps.80.2" />
  <verse osisID="Ps.80.3" sID="Ps.80.3" n="ג" />לִפְנֵ֤י אֶפְרַ֨יִם ׀ וּבִנְיָ֘מִ֤ן וּמְנַשֶּׁ֗ה עוֹרְרָ֥ה אֶת־גְּבוּרָתֶ֑ךָ וּלְכָ֖ה לִישֻׁעָ֣תָה לָּֽנוּ׃<verse eID="Ps.80.3" />
  <verse osisID="Ps.80.4" sID="Ps.80.4" n="ד" />אֱלֹהִ֥ים הֲשִׁיבֵ֑נוּ וְהָאֵ֥ר פָּ֝נֶ֗יךָ וְנִוָּשֵֽׁעָה׃<verse eID="Ps.80.4" />
  <verse osisID="Ps.80.5" sID="Ps.80.5" n="ה" />יְהֹוָ֣ה אֱלֹהִ֣ים צְבָא֑וֹת עַד־מָתַ֥י עָ֝שַׁ֗נְתָּ בִּתְפִלַּ֥ת עַמֶּֽךָ׃<verse eID="Ps.80.5" />
  <verse osisID="Ps.80.6" sID="Ps.80.6" n="ו" />הֶ֭אֱכַלְתָּם לֶ֣חֶם דִּמְעָ֑ה וַ֝תַּשְׁקֵ֗מוֹ בִּדְמָע֥וֹת שָׁלִֽישׁ׃<verse eID="Ps.80.6" />
  <verse osisID="Ps.80.7" sID="Ps.80.7" n="ז" />תְּשִׂימֵ֣נוּ מָ֭דוֹן לִשְׁכֵנֵ֑ינוּ וְ֝אֹיְבֵ֗ינוּ יִלְעֲגוּ־לָֽמוֹ׃<verse eID="Ps.80.7" />
  <verse osisID="Ps.80.8" sID="Ps.80.8" n="ח" />אֱלֹהִ֣ים צְבָא֣וֹת הֲשִׁיבֵ֑נוּ וְהָאֵ֥ר פָּ֝נֶ֗יךָ וְנִוָּשֵֽׁעָה׃<verse eID="Ps.80.8" />
  <verse osisID="Ps.80.9" sID="Ps.80.9" n="ט" />גֶּ֭פֶן מִמִּצְרַ֣יִם תַּסִּ֑יעַ תְּגָרֵ֥שׁ גּ֝וֹיִ֗ם וַתִּטָּעֶֽהָ׃<verse eID="Ps.80.9" />
  <verse osisID="Ps.80.10" sID="Ps.80.10" n="י" />פִּנִּ֥יתָ לְפָנֶ֑יהָ וַתַּשְׁרֵ֥שׁ שׇׁ֝רָשֶׁ֗יהָ וַתְּמַלֵּא־אָֽרֶץ׃<verse eID="Ps.80.10" />
  <verse osisID="Ps.80.11" sID="Ps.80.11" n="יא" />כָּסּ֣וּ הָרִ֣ים צִלָּ֑הּ וַ֝עֲנָפֶ֗יהָ אַֽרְזֵי־אֵֽל׃<verse eID="Ps.80.11" />
  <verse osisID="Ps.80.12" sID="Ps.80.12" n="יב" />תְּשַׁלַּ֣ח קְצִירֶ֣הָ עַד־יָ֑ם וְאֶל־נָ֝הָ֗ר יוֹנְקוֹתֶֽיהָ׃<verse eID="Ps.80.12" />
  <verse osisID="Ps.80.13" sID="Ps.80.13" n="יג" />לָ֭מָּה פָּרַ֣צְתָּ גְדֵרֶ֑יהָ וְ֝אָר֗וּהָ כׇּל־עֹ֥בְרֵי דָֽרֶךְ׃<verse eID="Ps.80.13" />
  <verse osisID="Ps.80.14" sID="Ps.80.14" n="יד" />יְכַרְסְמֶ֣נָּֽה חֲזִ֣יר מִיָּ֑<seg type="x-suspended">עַ</seg>ר וְזִ֖יז שָׂדַ֣י יִרְעֶֽנָּה׃<verse eID="Ps.80.14" />
  <verse osisID="Ps.80.15" sID="Ps.80.15" n="טו" />אֱלֹהִ֣ים צְבָאוֹת֮ שֽׁ֫וּב<seg type="x-implicit-maqaf">־</seg>נָ֥א הַבֵּ֣ט מִשָּׁמַ֣יִם וּרְאֵ֑ה וּ֝פְקֹ֗ד גֶּ֣פֶן זֹֽאת׃<verse eID="Ps.80.15" />
  <verse osisID="Ps.80.16" sID="Ps.80.16" n="טז" />וְ֭<seg type="x-big">כַ</seg>נָּה אֲשֶׁר־נָטְעָ֣ה יְמִינֶ֑ךָ וְעַל־בֵּ֝֗ן אִמַּ֥צְתָּה לָּֽךְ׃<verse eID="Ps.80.16" />
  <verse osisID="Ps.80.17" sID="Ps.80.17" n="יז" />שְׂרֻפָ֣ה בָאֵ֣שׁ כְּסוּחָ֑ה מִגַּעֲרַ֖ת פָּנֶ֣יךָ יֹאבֵֽדוּ׃<verse eID="Ps.80.17" />
  <verse osisID="Ps.80.18" sID="Ps.80.18" n="יח" />תְּֽהִי־יָ֭דְךָ עַל־אִ֣ישׁ יְמִינֶ֑ךָ עַל־בֶּן־אָ֝דָ֗ם אִמַּ֥צְתָּ לָּֽךְ׃<verse eID="Ps.80.18" />
  <verse osisID="Ps.80.19" sID="Ps.80.19" n="יט" />וְלֹֽא־נָס֥וֹג מִמֶּ֑ךָּ תְּ֝חַיֵּ֗נוּ וּבְשִׁמְךָ֥ נִקְרָֽא׃<verse eID="Ps.80.19" />
  <verse osisID="Ps.80.20" sID="Ps.80.20" n="כ" />יְ֘הֹוָ֤ה אֱלֹהִ֣ים צְבָא֣וֹת הֲשִׁיבֵ֑נוּ הָאֵ֥ר פָּ֝נֶ֗יךָ וְנִוָּשֵֽׁעָה׃<verse eID="Ps.80.20" />
  <chapter eID="Ps.80" />
  <lb />
  <lb />
  <chapter osisID="Ps.81" sID="Ps.81" n="פא" />
  <verse osisID="Ps.81.1" sID="Ps.81.1" n="א" />לַמְנַצֵּ֬חַ <seg type="x-paseq">׀</seg>עַֽל־הַגִּתִּ֬ית לְאָסָֽף׃<verse eID="Ps.81.1" />
  <verse osisID="Ps.81.2" sID="Ps.81.2" n="ב" />הַ֭רְנִינוּ לֵאלֹהִ֣ים עוּזֵּ֑נוּ הָ֝רִ֗יעוּ לֵאלֹהֵ֥י יַעֲקֹֽב׃<verse eID="Ps.81.2" />
  <verse osisID="Ps.81.3" sID="Ps.81.3" n="ג" />שְֽׂאוּ־זִ֭מְרָה וּתְנוּ־תֹ֑ף כִּנּ֖וֹר נָעִ֣ים עִם־נָֽבֶל׃<verse eID="Ps.81.3" />
  <verse osisID="Ps.81.4" sID="Ps.81.4" n="ד" />תִּקְע֣וּ בַחֹ֣דֶשׁ שׁוֹפָ֑ר בַּ֝כֵּ֗סֶה לְי֣וֹם חַגֵּֽנוּ׃<verse eID="Ps.81.4" />
  <verse osisID="Ps.81.5" sID="Ps.81.5" n="ה" />כִּ֤י חֹ֣ק לְיִשְׂרָאֵ֣ל ה֑וּא מִ֝שְׁפָּ֗ט לֵאלֹהֵ֥י יַעֲקֹֽב׃<verse eID="Ps.81.5" />
  <verse osisID="Ps.81.6" sID="Ps.81.6" n="ו" />עֵד֤וּת ׀ בִּיה֘וֹסֵ֤ף שָׂמ֗וֹ בְּ֭צֵאתוֹ עַל־אֶ֣רֶץ מִצְרָ֑יִם שְׂפַ֖ת לֹא־יָדַ֣עְתִּי אֶשְׁמָֽע׃<verse eID="Ps.81.6" />
  <verse osisID="Ps.81.7" sID="Ps.81.7" n="ז" />הֲסִיר֣וֹתִי מִסֵּ֣בֶל שִׁכְמ֑וֹ כַּ֝פָּ֗יו מִדּ֥וּד תַּעֲבֹֽרְנָה׃<verse eID="Ps.81.7" />
  <verse osisID="Ps.81.8" sID="Ps.81.8" n="ח" />בַּצָּרָ֥ה קָרָ֗אתָ וָאֲחַ֫לְּצֶ֥ךָּ אֶ֭עֶנְךָ בְּסֵ֣תֶר רַ֑עַם אֶבְחׇנְךָ֨ עַל־מֵ֖י מְרִיבָ֣ה סֶֽלָה׃<verse eID="Ps.81.8" />
  <verse osisID="Ps.81.9" sID="Ps.81.9" n="ט" />שְׁמַ֣ע עַ֭מִּי וְאָעִ֣ידָה בָּ֑ךְ יִ֝שְׂרָאֵ֗ל אִם־תִּֽשְׁמַֽע־לִֽי׃<verse eID="Ps.81.9" />
  <verse osisID="Ps.81.10" sID="Ps.81.10" n="י" />לֹא־יִהְיֶ֣ה בְ֭ךָ אֵ֣ל זָ֑ר וְלֹ֥א תִ֝שְׁתַּחֲוֶ֗ה לְאֵ֣ל נֵכָֽר׃<verse eID="Ps.81.10" />
  <verse osisID="Ps.81.11" sID="Ps.81.11" n="יא" />אָֽנֹכִ֨י ׀ יְ֘הֹוָ֤ה אֱלֹהֶ֗יךָ הַֽ֭מַּעַלְךָ מֵאֶ֣רֶץ מִצְרָ֑יִם הַרְחֶב־פִּ֝֗יךָ וַאֲמַלְאֵֽהוּ׃<verse eID="Ps.81.11" />
  <verse osisID="Ps.81.12" sID="Ps.81.12" n="יב" />וְלֹֽא־שָׁמַ֣ע עַמִּ֣י לְקוֹלִ֑י וְ֝יִשְׂרָאֵ֗ל לֹא־אָ֥בָה לִֽי׃<verse eID="Ps.81.12" />
  <verse osisID="Ps.81.13" sID="Ps.81.13" n="יג" />וָ֭אֲשַׁלְּחֵהוּ בִּשְׁרִיר֣וּת לִבָּ֑ם יֵ֝לְכ֗וּ בְּֽמוֹעֲצ֖וֹתֵיהֶֽם׃<verse eID="Ps.81.13" />
  <verse osisID="Ps.81.14" sID="Ps.81.14" n="יד" />ל֗וּ עַ֭מִּי שֹׁמֵ֣עַֽ לִ֑י יִ֝שְׂרָאֵ֗ל בִּדְרָכַ֥י יְהַלֵּֽכוּ׃<verse eID="Ps.81.14" />
  <verse osisID="Ps.81.15" sID="Ps.81.15" n="טו" />כִּ֭מְעַט אוֹיְבֵיהֶ֣ם אַכְנִ֑יעַ וְעַ֥ל צָ֝רֵיהֶ֗ם אָשִׁ֥יב יָדִֽי׃<verse eID="Ps.81.15" />
  <verse osisID="Ps.81.16" sID="Ps.81.16" n="טז" />מְשַׂנְאֵ֣י יְ֭הֹוָה יְכַחֲשׁוּ־ל֑וֹ וִיהִ֖י עִתָּ֣ם לְעוֹלָֽם׃<verse eID="Ps.81.16" />
  <verse osisID="Ps.81.17" sID="Ps.81.17" n="יז" />וַֽ֭יַּאֲכִילֵהוּ מֵחֵ֣לֶב חִטָּ֑ה וּ֝מִצּ֗וּר דְּבַ֣שׁ אַשְׂבִּיעֶֽךָ׃<verse eID="Ps.81.17" />
  <chapter eID="Ps.81" />
  <lb />
  <lb />
  <chapter osisID="Ps.82" sID="Ps.82" n="פב" />
  <verse osisID="Ps.82.1" sID="Ps.82.1" n="א" />מִזְמ֗וֹר לְאָ֫סָ֥ף אֱֽלֹהִ֗ים נִצָּ֥ב בַּעֲדַת־אֵ֑ל בְּקֶ֖רֶב אֱלֹהִ֣ים יִשְׁפֹּֽט׃<verse eID="Ps.82.1" />
  <verse osisID="Ps.82.2" sID="Ps.82.2" n="ב" />עַד־מָתַ֥י תִּשְׁפְּטוּ־עָ֑וֶל וּפְנֵ֥י רְ֝שָׁעִ֗ים תִּשְׂאוּ־סֶֽלָה׃<verse eID="Ps.82.2" />
  <verse osisID="Ps.82.3" sID="Ps.82.3" n="ג" />שִׁפְטוּ־דַ֥ל וְיָת֑וֹם עָנִ֖י וָרָ֣שׁ הַצְדִּֽיקוּ׃<verse eID="Ps.82.3" />
  <verse osisID="Ps.82.4" sID="Ps.82.4" n="ד" />פַּלְּטוּ־דַ֥ל וְאֶבְי֑וֹן מִיַּ֖ד רְשָׁעִ֣ים הַצִּֽילוּ׃<verse eID="Ps.82.4" />
  <verse osisID="Ps.82.5" sID="Ps.82.5" n="ה" />לֹ֤א יָדְע֨וּ ׀ וְלֹ֥א יָבִ֗ינוּ בַּחֲשֵׁכָ֥ה יִתְהַלָּ֑כוּ יִ֝מּ֗וֹטוּ כׇּל־מ֥וֹסְדֵי אָֽרֶץ׃<verse eID="Ps.82.5" />
  <verse osisID="Ps.82.6" sID="Ps.82.6" n="ו" />אֲֽנִי־אָ֭מַרְתִּי אֱלֹהִ֣ים אַתֶּ֑ם וּבְנֵ֖י עֶלְי֣וֹן כֻּלְּכֶֽם׃<verse eID="Ps.82.6" />
  <verse osisID="Ps.82.7" sID="Ps.82.7" n="ז" />אָ֭כֵן כְּאָדָ֣ם תְּמוּת֑וּן וּכְאַחַ֖ד הַשָּׂרִ֣ים תִּפֹּֽלוּ׃<verse eID="Ps.82.7" />
  <verse osisID="Ps.82.8" sID="Ps.82.8" n="ח" />קוּמָ֣ה אֱ֭לֹהִים שׇׁפְטָ֣ה הָאָ֑רֶץ כִּֽי־אַתָּ֥ה תִ֝נְחַ֗ל בְּכׇל־הַגּוֹיִֽם׃<verse eID="Ps.82.8" />
  <chapter eID="Ps.82" />
  <lb />
  <lb />
  <chapter osisID="Ps.83" sID="Ps.83" n="פג" />
  <verse osisID="Ps.83.1" sID="Ps.83.1" n="א" />שִׁ֖יר מִזְמ֣וֹר לְאָסָֽף׃<verse eID="Ps.83.1" />
  <verse osisID="Ps.83.2" sID="Ps.83.2" n="ב" />אֱלֹהִ֥ים אַל־דֳּמִי־לָ֑ךְ אַל־תֶּחֱרַ֖שׁ וְאַל־תִּשְׁקֹ֣ט אֵֽל׃<verse eID="Ps.83.2" />
  <verse osisID="Ps.83.3" sID="Ps.83.3" n="ג" />כִּֽי־הִנֵּ֣ה א֭וֹיְבֶיךָ יֶהֱמָי֑וּן וּ֝מְשַׂנְאֶ֗יךָ נָ֣שְׂאוּ רֹֽאשׁ׃<verse eID="Ps.83.3" />
  <verse osisID="Ps.83.4" sID="Ps.83.4" n="ד" />עַֽל־עַ֭מְּךָ יַעֲרִ֣ימוּ ס֑וֹד וְ֝יִתְיָעֲצ֗וּ עַל־צְפוּנֶֽיךָ׃<verse eID="Ps.83.4" />
  <verse osisID="Ps.83.5" sID="Ps.83.5" n="ה" />אָמְר֗וּ לְ֭כוּ וְנַכְחִידֵ֣ם מִגּ֑וֹי וְלֹֽא־יִזָּכֵ֖ר שֵֽׁם־יִשְׂרָאֵ֣ל עֽוֹד׃<verse eID="Ps.83.5" />
  <verse osisID="Ps.83.6" sID="Ps.83.6" n="ו" />כִּ֤י נוֹעֲצ֣וּ לֵ֣ב יַחְדָּ֑ו עָ֝לֶ֗יךָ בְּרִ֣ית יִכְרֹֽתוּ׃<verse eID="Ps.83.6" />
  <verse osisID="Ps.83.7" sID="Ps.83.7" n="ז" />אׇהֳלֵ֣י אֱ֭דוֹם וְיִשְׁמְעֵאלִ֗ים מוֹאָ֥ב וְהַגְרִֽים׃<verse eID="Ps.83.7" />
  <verse osisID="Ps.83.8" sID="Ps.83.8" n="ח" />גְּבָ֣ל וְ֭עַמּוֹן וַעֲמָלֵ֑ק פְּ֝לֶ֗שֶׁת עִם־יֹ֥שְׁבֵי צֽוֹר׃<verse eID="Ps.83.8" />
  <verse osisID="Ps.83.9" sID="Ps.83.9" n="ט" />גַּם־אַ֭שּׁוּר נִלְוָ֣ה עִמָּ֑ם הָ֤יֽוּ זְר֖וֹעַ לִבְנֵי־ל֣וֹט סֶֽלָה׃<verse eID="Ps.83.9" />
  <verse osisID="Ps.83.10" sID="Ps.83.10" n="י" />עֲשֵֽׂה־לָהֶ֥ם כְּמִדְיָ֑ן כְּֽסִיסְרָ֥א כְ֝יָבִ֗ין בְּנַ֣חַל קִישֽׁוֹן׃<verse eID="Ps.83.10" />
  <verse osisID="Ps.83.11" sID="Ps.83.11" n="יא" />נִשְׁמְד֥וּ בְֽעֵין־דֹּ֑אר הָ֥יוּ דֹ֝֗מֶן לָאֲדָמָֽה׃<verse eID="Ps.83.11" />
  <verse osisID="Ps.83.12" sID="Ps.83.12" n="יב" />שִׁיתֵ֣מוֹ נְ֭דִיבֵימוֹ כְּעֹרֵ֣ב וְכִזְאֵ֑ב וּֽכְזֶ֥בַח וּ֝כְצַלְמֻנָּ֗ע כׇּל־נְסִיכֵֽימוֹ׃<verse eID="Ps.83.12" />
  <verse osisID="Ps.83.13" sID="Ps.83.13" n="יג" />אֲשֶׁ֣ר אָ֭מְרוּ נִ֣ירְשָׁה לָּ֑נוּ אֵ֝֗ת נְא֣וֹת אֱלֹהִֽים׃<verse eID="Ps.83.13" />
  <verse osisID="Ps.83.14" sID="Ps.83.14" n="יד" />אֱֽלֹהַ֗י שִׁיתֵ֥מוֹ כַגַּלְגַּ֑ל כְּ֝קַ֗שׁ לִפְנֵי־רֽוּחַ׃<verse eID="Ps.83.14" />
  <verse osisID="Ps.83.15" sID="Ps.83.15" n="טו" />כְּאֵ֥שׁ תִּבְעַר־יָ֑עַר וּ֝כְלֶהָבָ֗ה תְּלַהֵ֥ט הָרִֽים׃<verse eID="Ps.83.15" />
  <verse osisID="Ps.83.16" sID="Ps.83.16" n="טז" />כֵּ֭ן תִּרְדְּפֵ֣ם בְּסַעֲרֶ֑ךָ וּבְסוּפָתְךָ֥ תְבַהֲלֵֽם׃<verse eID="Ps.83.16" />
  <verse osisID="Ps.83.17" sID="Ps.83.17" n="יז" />מַלֵּ֣א פְנֵיהֶ֣ם קָל֑וֹן וִיבַקְשׁ֖וּ שִׁמְךָ֣ יְהֹוָֽה׃<verse eID="Ps.83.17" />
  <verse osisID="Ps.83.18" sID="Ps.83.18" n="יח" />יֵבֹ֖שׁוּ וְיִבָּהֲל֥וּ עֲדֵי־עַ֗ד וְֽיַחְפְּר֥וּ וְיֹאבֵֽדוּ׃<verse eID="Ps.83.18" />
  <verse osisID="Ps.83.19" sID="Ps.83.19" n="יט" />וְֽיֵדְע֗וּ כִּֽי־אַתָּ֬ה שִׁמְךָ֣ יְהֹוָ֣ה לְבַדֶּ֑ךָ עֶ֝לְי֗וֹן עַל־כׇּל־הָאָֽרֶץ׃<verse eID="Ps.83.19" />
  <chapter eID="Ps.83" />
  <lb />
  <lb />
  <chapter osisID="Ps.84" sID="Ps.84" n="פד" />
  <verse osisID="Ps.84.1" sID="Ps.84.1" n="א" />לַמְנַצֵּ֥חַ עַֽל־הַגִּתִּ֑ית לִבְנֵי־קֹ֥רַח מִזְמֽוֹר׃<verse eID="Ps.84.1" />
  <verse osisID="Ps.84.2" sID="Ps.84.2" n="ב" />מַה־יְּדִיד֥וֹת מִשְׁכְּנוֹתֶ֗יךָ יְהֹוָ֥ה צְבָאֽוֹת׃<verse eID="Ps.84.2" />
  <verse osisID="Ps.84.3" sID="Ps.84.3" n="ג" />נִכְסְפָ֬ה וְגַם־כָּֽלְתָ֨ה ׀ נַפְשִׁי֮ לְחַצְר֢וֹת יְ֫הֹוָ֥ה לִבִּ֥י וּבְשָׂרִ֑י יְ֝רַנְּנ֗וּ אֶ֣ל אֵֽל־חָֽי׃<verse eID="Ps.84.3" />
  <verse osisID="Ps.84.4" sID="Ps.84.4" n="ד" />גַּם־צִפּ֨וֹר מָ֪צְאָה בַ֡יִת וּדְר֤וֹר ׀ <seg type="x-big">קֵ֥</seg>ן לָהּ֮ אֲשֶׁר־שָׁ֢תָה אֶפְרֹ֫חֶ֥יהָ אֶֽת־מִ֭זְבְּחוֹתֶיךָ יְהֹוָ֣ה צְבָא֑וֹת מַ֝לְכִּ֗י וֵאלֹהָֽי׃<verse eID="Ps.84.4" />
  <verse osisID="Ps.84.5" sID="Ps.84.5" n="ה" />אַ֭שְׁרֵי יוֹשְׁבֵ֣י בֵיתֶ֑ךָ ע֝֗וֹד יְֽהַלְל֥וּךָ סֶּֽלָה׃<verse eID="Ps.84.5" />
  <verse osisID="Ps.84.6" sID="Ps.84.6" n="ו" />אַשְׁרֵ֣י אָ֭דָם עֽוֹז־ל֥וֹ בָ֑ךְ מְ֝סִלּ֗וֹת בִּלְבָבָֽם׃<verse eID="Ps.84.6" />
  <verse osisID="Ps.84.7" sID="Ps.84.7" n="ז" />עֹבְרֵ֤י ׀ בְּעֵ֣מֶק הַ֭בָּכָא מַעְיָ֣ן יְשִׁית֑וּהוּ גַּם־בְּ֝רָכ֗וֹת יַעְטֶ֥ה מוֹרֶֽה׃<verse eID="Ps.84.7" />
  <verse osisID="Ps.84.8" sID="Ps.84.8" n="ח" />יֵ֭לְכוּ מֵחַ֣יִל אֶל־חָ֑יִל יֵרָאֶ֖ה אֶל־אֱלֹהִ֣ים בְּצִיּֽוֹן׃<verse eID="Ps.84.8" />
  <verse osisID="Ps.84.9" sID="Ps.84.9" n="ט" />יְ֘הֹוָ֤ה אֱלֹהִ֣ים צְ֭בָאוֹת שִׁמְעָ֣ה תְפִלָּתִ֑י הַאֲזִ֨ינָה אֱלֹהֵ֖י יַעֲקֹ֣ב סֶֽלָה׃<verse eID="Ps.84.9" />
  <verse osisID="Ps.84.10" sID="Ps.84.10" n="י" />מָ֭גִנֵּנוּ רְאֵ֣ה אֱלֹהִ֑ים וְ֝הַבֵּ֗ט פְּנֵ֣י מְשִׁיחֶֽךָ׃<verse eID="Ps.84.10" />
  <verse osisID="Ps.84.11" sID="Ps.84.11" n="יא" />כִּ֤י טֽוֹב־י֥וֹם בַּחֲצֵרֶ֗יךָ מֵ֫אָ֥לֶף בָּחַ֗רְתִּי הִ֭סְתּוֹפֵף בְּבֵ֣ית אֱלֹהַ֑י מִ֝דּ֗וּר בְּאׇהֳלֵי־רֶֽשַׁע׃<verse eID="Ps.84.11" />
  <verse osisID="Ps.84.12" sID="Ps.84.12" n="יב" />כִּ֤י שֶׁ֨מֶשׁ ׀ וּמָגֵן֮ יְהֹוָ֢ה אֱלֹ֫הִ֥ים חֵ֣ן וְ֭כָבוֹד יִתֵּ֣ן יְהֹוָ֑ה לֹ֥א יִמְנַע־ט֝֗וֹב לַֽהֹלְכִ֥ים בְּתָמִֽים׃<verse eID="Ps.84.12" />
  <verse osisID="Ps.84.13" sID="Ps.84.13" n="יג" />יְהֹוָ֥ה צְבָא֑וֹת אַֽשְׁרֵ֥י אָ֝דָ֗ם בֹּטֵ֥חַ בָּֽךְ׃<verse eID="Ps.84.13" />
  <chapter eID="Ps.84" />
  <lb />
  <lb />
  <chapter osisID="Ps.85" sID="Ps.85" n="פה" />
  <verse osisID="Ps.85.1" sID="Ps.85.1" n="א" />לַמְנַצֵּ֬חַ <seg type="x-paseq">׀</seg>לִבְנֵי־קֹ֬רַח מִזְמֽוֹר׃<verse eID="Ps.85.1" />
  <verse osisID="Ps.85.2" sID="Ps.85.2" n="ב" />רָצִ֣יתָ יְהֹוָ֣ה אַרְצֶ֑ךָ שַׁ֝֗בְתָּ <seg type="x-ketiv">שבות</seg> שְׁבִ֣ית יַעֲקֹֽב׃<verse eID="Ps.85.2" />
  <verse osisID="Ps.85.3" sID="Ps.85.3" n="ג" />נָ֭שָׂאתָ עֲוֺ֣ן עַמֶּ֑ךָ כִּסִּ֖יתָ כׇל־חַטָּאתָ֣ם סֶֽלָה׃<verse eID="Ps.85.3" />
  <verse osisID="Ps.85.4" sID="Ps.85.4" n="ד" />אָסַ֥פְתָּ כׇל־עֶבְרָתֶ֑ךָ הֱ֝שִׁיב֗וֹתָ מֵחֲר֥וֹן אַפֶּֽךָ׃<verse eID="Ps.85.4" />
  <verse osisID="Ps.85.5" sID="Ps.85.5" n="ה" />שׁ֭וּבֵנוּ אֱלֹהֵ֣י יִשְׁעֵ֑נוּ וְהָפֵ֖ר כַּעַסְךָ֣ עִמָּֽנוּ׃<verse eID="Ps.85.5" />
  <verse osisID="Ps.85.6" sID="Ps.85.6" n="ו" />הַלְעוֹלָ֥ם תֶּאֱנַף־בָּ֑נוּ תִּמְשֹׁ֥ךְ אַ֝פְּךָ֗ לְדֹ֣ר וָדֹֽר׃<verse eID="Ps.85.6" />
  <verse osisID="Ps.85.7" sID="Ps.85.7" n="ז" />הֲֽלֹא־אַ֭תָּה תָּשׁ֣וּב תְּחַיֵּ֑נוּ וְ֝עַמְּךָ֗ יִשְׂמְחוּ־בָֽךְ׃<verse eID="Ps.85.7" />
  <verse osisID="Ps.85.8" sID="Ps.85.8" n="ח" />הַרְאֵ֣נוּ יְהֹוָ֣ה חַסְדֶּ֑ךָ וְ֝יֶשְׁעֲךָ֗ תִּתֶּן־לָֽנוּ׃<verse eID="Ps.85.8" />
  <verse osisID="Ps.85.9" sID="Ps.85.9" n="ט" />אֶשְׁמְעָ֗ה מַה־יְדַבֵּר֮ הָאֵ֢ל <seg type="x-paseq">׀</seg>יְ֫הֹוָ֥ה כִּ֤י ׀ יְדַבֵּ֬ר שָׁל֗וֹם אֶל־עַמּ֥וֹ וְאֶל־חֲסִידָ֑יו וְאַל־יָשׁ֥וּבוּ לְכִסְלָֽה׃<verse eID="Ps.85.9" />
  <verse osisID="Ps.85.10" sID="Ps.85.10" n="י" />אַ֤ךְ קָר֣וֹב לִירֵאָ֣יו יִשְׁע֑וֹ לִשְׁכֹּ֖ן כָּב֣וֹד בְּאַרְצֵֽנוּ׃<verse eID="Ps.85.10" />
  <verse osisID="Ps.85.11" sID="Ps.85.11" n="יא" />חֶסֶד־וֶאֱמֶ֥ת נִפְגָּ֑שׁוּ צֶ֖דֶק וְשָׁל֣וֹם נָשָֽׁקוּ׃<verse eID="Ps.85.11" />
  <verse osisID="Ps.85.12" sID="Ps.85.12" n="יב" />אֱ֭מֶת מֵאֶ֣רֶץ תִּצְמָ֑ח וְ֝צֶ֗דֶק מִשָּׁמַ֥יִם נִשְׁקָֽף׃<verse eID="Ps.85.12" />
  <verse osisID="Ps.85.13" sID="Ps.85.13" n="יג" />גַּם־יְ֭הֹוָה יִתֵּ֣ן הַטּ֑וֹב וְ֝אַרְצֵ֗נוּ תִּתֵּ֥ן יְבוּלָֽהּ׃<verse eID="Ps.85.13" />
  <verse osisID="Ps.85.14" sID="Ps.85.14" n="יד" />צֶ֭דֶק לְפָנָ֣יו יְהַלֵּ֑ךְ וְיָשֵׂ֖ם לְדֶ֣רֶךְ פְּעָמָֽיו׃<verse eID="Ps.85.14" />
  <chapter eID="Ps.85" />
  <lb />
  <lb />
  <chapter osisID="Ps.86" sID="Ps.86" n="פו" />
  <verse osisID="Ps.86.1" sID="Ps.86.1" n="א" />תְּפִלָּ֗ה לְדָ֫וִ֥ד הַטֵּֽה־יְהֹוָ֣ה אׇזְנְךָ֣ עֲנֵ֑נִי כִּֽי־עָנִ֖י וְאֶבְי֣וֹן אָֽנִי׃<verse eID="Ps.86.1" />
  <verse osisID="Ps.86.2" sID="Ps.86.2" n="ב" />שׇׁ֥מְרָ֣ה נַפְשִׁי֮ כִּֽי־חָסִ֢יד אָ֥֫נִי הוֹשַׁ֣ע עַ֭בְדְּךָ אַתָּ֣ה אֱלֹהַ֑י הַבּוֹטֵ֥חַ אֵלֶֽיךָ׃<verse eID="Ps.86.2" />
  <verse osisID="Ps.86.3" sID="Ps.86.3" n="ג" />חׇנֵּ֥נִי אֲדֹנָ֑י כִּ֥י אֵלֶ֥יךָ אֶ֝קְרָ֗א כׇּל־הַיּֽוֹם׃<verse eID="Ps.86.3" />
  <verse osisID="Ps.86.4" sID="Ps.86.4" n="ד" />שַׂ֭מֵּחַ נֶ֣פֶשׁ עַבְדֶּ֑ךָ כִּ֥י אֵלֶ֥יךָ אֲ֝דֹנָ֗י נַפְשִׁ֥י אֶשָּֽׂא׃<verse eID="Ps.86.4" />
  <verse osisID="Ps.86.5" sID="Ps.86.5" n="ה" />כִּֽי־אַתָּ֣ה אֲ֭דֹנָי ט֣וֹב וְסַלָּ֑ח וְרַב־חֶ֝֗סֶד לְכׇל־קֹֽרְאֶֽיךָ׃<verse eID="Ps.86.5" />
  <verse osisID="Ps.86.6" sID="Ps.86.6" n="ו" />הַאֲזִ֣ינָה יְ֭הֹוָה תְּפִלָּתִ֑י וְ֝הַקְשִׁ֗יבָה בְּק֣וֹל תַּחֲנוּנוֹתָֽי׃<verse eID="Ps.86.6" />
  <verse osisID="Ps.86.7" sID="Ps.86.7" n="ז" />בְּי֣וֹם צָ֭רָתִֽי אֶקְרָאֶ֗ךָּ כִּ֣י תַעֲנֵֽנִי׃<verse eID="Ps.86.7" />
  <verse osisID="Ps.86.8" sID="Ps.86.8" n="ח" />אֵין־כָּמ֖וֹךָ בָאֱלֹהִ֥ים <seg type="x-paseq">׀</seg>אֲדֹנָ֗י וְאֵ֣ין כְּֽמַעֲשֶֽׂיךָ׃<verse eID="Ps.86.8" />
  <verse osisID="Ps.86.9" sID="Ps.86.9" n="ט" />כׇּל־גּוֹיִ֤ם ׀ אֲשֶׁ֥ר עָשִׂ֗יתָ יָב֤וֹאוּ ׀ וְיִשְׁתַּחֲו֣וּ לְפָנֶ֣יךָ אֲדֹנָ֑י וִ֖יכַבְּד֣וּ לִשְׁמֶֽךָ׃<verse eID="Ps.86.9" />
  <verse osisID="Ps.86.10" sID="Ps.86.10" n="י" />כִּֽי־גָד֣וֹל אַ֭תָּה וְעֹשֵׂ֣ה נִפְלָא֑וֹת אַתָּ֖ה אֱלֹהִ֣ים לְבַדֶּֽךָ׃<verse eID="Ps.86.10" />
  <verse osisID="Ps.86.11" sID="Ps.86.11" n="יא" />ה֘וֹרֵ֤נִי יְהֹוָ֨ה ׀ דַּרְכֶּ֗ךָ אֲהַלֵּ֥ךְ בַּאֲמִתֶּ֑ךָ יַחֵ֥ד לְ֝בָבִ֗י לְיִרְאָ֥ה שְׁמֶֽךָ׃<verse eID="Ps.86.11" />
  <verse osisID="Ps.86.12" sID="Ps.86.12" n="יב" />אוֹדְךָ֤ ׀ אֲדֹנָ֣י אֱ֭לֹהַי בְּכׇל־לְבָבִ֑י וַאֲכַבְּדָ֖ה שִׁמְךָ֣ לְעוֹלָֽם׃<verse eID="Ps.86.12" />
  <verse osisID="Ps.86.13" sID="Ps.86.13" n="יג" />כִּֽי־חַ֭סְדְּךָ גָּד֣וֹל עָלָ֑י וְהִצַּ֥לְתָּ נַ֝פְשִׁ֗י מִשְּׁא֥וֹל תַּחְתִּיָּֽה׃<verse eID="Ps.86.13" />
  <verse osisID="Ps.86.14" sID="Ps.86.14" n="יד" />אֱלֹהִ֤ים ׀ זֵ֘דִ֤ים קָֽמוּ־עָלַ֗י וַעֲדַ֣ת עָ֭רִיצִים בִּקְשׁ֣וּ נַפְשִׁ֑י וְלֹ֖א שָׂמ֣וּךָ לְנֶגְדָּֽם׃<verse eID="Ps.86.14" />
  <verse osisID="Ps.86.15" sID="Ps.86.15" n="טו" />וְאַתָּ֣ה אֲ֭דֹנָי אֵל־רַח֣וּם וְחַנּ֑וּן אֶ֥רֶךְ אַ֝פַּ֗יִם וְרַב־חֶ֥סֶד וֶאֱמֶֽת׃<verse eID="Ps.86.15" />
  <verse osisID="Ps.86.16" sID="Ps.86.16" n="טז" />פְּנֵ֥ה אֵלַ֗י וְחׇ֫נֵּ֥נִי תְּנָֽה־עֻזְּךָ֥ לְעַבְדֶּ֑ךָ וְ֝הוֹשִׁ֗יעָה לְבֶן־אֲמָתֶֽךָ׃<verse eID="Ps.86.16" />
  <verse osisID="Ps.86.17" sID="Ps.86.17" n="יז" />עֲשֵֽׂה־עִמִּ֥י א֗וֹת לְט֫וֹבָ֥ה וְיִרְא֣וּ שֹׂנְאַ֣י וְיֵבֹ֑שׁוּ כִּֽי־אַתָּ֥ה יְ֝הֹוָ֗ה עֲזַרְתַּ֥נִי וְנִחַמְתָּֽנִי׃<verse eID="Ps.86.17" />
  <chapter eID="Ps.86" />
  <lb />
  <lb />
  <chapter osisID="Ps.87" sID="Ps.87" n="פז" />
  <verse osisID="Ps.87.1" sID="Ps.87.1" n="א" />לִבְנֵי־קֹ֭רַח מִזְמ֣וֹר שִׁ֑יר יְ֝סוּדָת֗וֹ בְּהַרְרֵי־קֹֽדֶשׁ׃<verse eID="Ps.87.1" />
  <verse osisID="Ps.87.2" sID="Ps.87.2" n="ב" />אֹהֵ֣ב יְ֭הֹוָה שַׁעֲרֵ֣י צִיּ֑וֹן מִ֝כֹּ֗ל מִשְׁכְּנ֥וֹת יַעֲקֹֽב׃<verse eID="Ps.87.2" />
  <verse osisID="Ps.87.3" sID="Ps.87.3" n="ג" />נִ֭כְבָּדוֹת מְדֻבָּ֣ר בָּ֑ךְ עִ֖יר הָאֱלֹהִ֣ים סֶֽלָה׃<verse eID="Ps.87.3" />
  <verse osisID="Ps.87.4" sID="Ps.87.4" n="ד" />אַזְכִּ֤יר ׀ רַ֥הַב וּבָבֶ֗ל לְֽיֹ֫דְעָ֥י הִנֵּ֤ה פְלֶ֣שֶׁת וְצֹ֣ר עִם־כּ֑וּשׁ זֶ֝֗ה יֻלַּד־שָֽׁם׃<verse eID="Ps.87.4" />
  <verse osisID="Ps.87.5" sID="Ps.87.5" n="ה" />וּ֥לְצִיּ֨וֹן ׀ יֵאָמַ֗ר אִ֣ישׁ וְ֭אִישׁ יֻלַּד־בָּ֑הּ וְה֖וּא יְכוֹנְנֶ֣הָ עֶלְיֽוֹן׃<verse eID="Ps.87.5" />
  <verse osisID="Ps.87.6" sID="Ps.87.6" n="ו" />יְֽהֹוָ֗ה יִ֭סְפֹּר בִּכְת֣וֹב עַמִּ֑ים זֶ֖ה יֻלַּד־שָׁ֣ם סֶֽלָה׃<verse eID="Ps.87.6" />
  <verse osisID="Ps.87.7" sID="Ps.87.7" n="ז" />וְשָׁרִ֥ים כְּחֹלְלִ֑ים כׇּֽל־מַעְיָנַ֥י בָּֽךְ׃<verse eID="Ps.87.7" />
  <chapter eID="Ps.87" />
  <lb />
  <lb />
  <chapter osisID="Ps.88" sID="Ps.88" n="פח" />
  <verse osisID="Ps.88.1" sID="Ps.88.1" n="א" />שִׁ֥יר מִזְמ֗וֹר לִבְנֵ֫י<seg type="x-implicit-maqaf">־</seg>קֹ֥רַח לַמְנַצֵּ֣חַ עַל־מָחֲלַ֣ת לְעַנּ֑וֹת מַ֝שְׂכִּ֗יל לְהֵימָ֥ן הָאֶזְרָחִֽי׃<verse eID="Ps.88.1" />
  <verse osisID="Ps.88.2" sID="Ps.88.2" n="ב" />יְ֭הֹוָה אֱלֹהֵ֣י יְשׁוּעָתִ֑י יוֹם־צָעַ֖קְתִּי בַלַּ֣יְלָה נֶגְדֶּֽךָ׃<verse eID="Ps.88.2" />
  <verse osisID="Ps.88.3" sID="Ps.88.3" n="ג" />תָּב֣וֹא לְ֭פָנֶיךָ תְּפִלָּתִ֑י הַטֵּ֥ה אׇ֝זְנְךָ֗ לְרִנָּתִֽי׃<verse eID="Ps.88.3" />
  <verse osisID="Ps.88.4" sID="Ps.88.4" n="ד" />כִּֽי־שָׂבְעָ֣ה בְרָע֣וֹת נַפְשִׁ֑י וְ֝חַיַּ֗י לִשְׁא֥וֹל הִגִּֽיעוּ׃<verse eID="Ps.88.4" />
  <verse osisID="Ps.88.5" sID="Ps.88.5" n="ה" />נֶ֭חְשַׁבְתִּי עִם־י֣וֹרְדֵי ב֑וֹר הָ֝יִ֗יתִי כְּגֶ֣בֶר אֵֽין־אֱיָֽל׃<verse eID="Ps.88.5" />
  <verse osisID="Ps.88.6" sID="Ps.88.6" n="ו" />בַּמֵּתִ֗ים חׇ֫פְשִׁ֥י כְּמ֤וֹ חֲלָלִ֨ים ׀ שֹׁ֥כְבֵי קֶ֗בֶר אֲשֶׁ֤ר לֹ֣א זְכַרְתָּ֣ם ע֑וֹד וְ֝הֵ֗מָּה מִיָּדְךָ֥ נִגְזָֽרוּ׃<verse eID="Ps.88.6" />
  <verse osisID="Ps.88.7" sID="Ps.88.7" n="ז" />שַׁ֭תַּנִי בְּב֣וֹר תַּחְתִּיּ֑וֹת בְּ֝מַחֲשַׁכִּ֗ים בִּמְצֹלֽוֹת׃<verse eID="Ps.88.7" />
  <verse osisID="Ps.88.8" sID="Ps.88.8" n="ח" />עָ֭לַי סָמְכָ֣ה חֲמָתֶ֑ךָ וְכׇל־מִ֝שְׁבָּרֶ֗יךָ עִנִּ֥יתָ סֶּֽלָה׃<verse eID="Ps.88.8" />
  <verse osisID="Ps.88.9" sID="Ps.88.9" n="ט" />הִרְחַ֥קְתָּ מְיֻדָּעַ֗י מִ֫מֶּ֥נִּי שַׁתַּ֣נִי תוֹעֵב֣וֹת לָ֑מוֹ כָּ֝לֻ֗א וְלֹ֣א אֵצֵֽא׃<verse eID="Ps.88.9" />
  <verse osisID="Ps.88.10" sID="Ps.88.10" n="י" />עֵינִ֥י דָאֲבָ֗ה מִנִּ֫י<seg type="x-implicit-maqaf">־</seg>עֹ֥נִי קְרָאתִ֣יךָ יְהֹוָ֣ה בְּכׇל־י֑וֹם שִׁטַּ֖חְתִּי אֵלֶ֣יךָ כַפָּֽי׃<verse eID="Ps.88.10" />
  <verse osisID="Ps.88.11" sID="Ps.88.11" n="יא" />הֲלַמֵּתִ֥ים תַּעֲשֶׂה־פֶּ֑לֶא אִם־רְ֝פָאִ֗ים יָק֤וּמוּ ׀ יוֹד֬וּךָ סֶּֽלָה׃<verse eID="Ps.88.11" />
  <verse osisID="Ps.88.12" sID="Ps.88.12" n="יב" />הַיְסֻפַּ֣ר בַּקֶּ֣בֶר חַסְדֶּ֑ךָ אֱ֝מ֥וּנָתְךָ֗ בָּאֲבַדּֽוֹן׃<verse eID="Ps.88.12" />
  <verse osisID="Ps.88.13" sID="Ps.88.13" n="יג" />הֲיִוָּדַ֣ע בַּחֹ֣שֶׁךְ פִּלְאֶ֑ךָ וְ֝צִדְקָתְךָ֗ בְּאֶ֣רֶץ נְשִׁיָּֽה׃<verse eID="Ps.88.13" />
  <verse osisID="Ps.88.14" sID="Ps.88.14" n="יד" />וַאֲנִ֤י ׀ אֵלֶ֣יךָ יְהֹוָ֣ה שִׁוַּ֑עְתִּי וּ֝בַבֹּ֗קֶר תְּֽפִלָּתִ֥י תְקַדְּמֶֽךָּ׃<verse eID="Ps.88.14" />
  <verse osisID="Ps.88.15" sID="Ps.88.15" n="טו" />לָמָ֣ה יְ֭הֹוָה תִּזְנַ֣ח נַפְשִׁ֑י תַּסְתִּ֖יר פָּנֶ֣יךָ מִמֶּֽנִּי׃<verse eID="Ps.88.15" />
  <verse osisID="Ps.88.16" sID="Ps.88.16" n="טז" />עָ֘נִ֤י אֲנִ֣י וְגֹוֵ֣עַ מִנֹּ֑עַר נָשָׂ֖אתִי אֵמֶ֣יךָ אָפֽוּנָה׃<verse eID="Ps.88.16" />
  <verse osisID="Ps.88.17" sID="Ps.88.17" n="יז" />עָ֭לַי עָבְר֣וּ חֲרוֹנֶ֑יךָ בִּ֝עוּתֶ֗יךָ צִמְּתוּתֻֽנִי׃<verse eID="Ps.88.17" />
  <verse osisID="Ps.88.18" sID="Ps.88.18" n="יח" />סַבּ֣וּנִי כַ֭מַּיִם כׇּל־הַיּ֑וֹם הִקִּ֖יפוּ עָלַ֣י יָֽחַד׃<verse eID="Ps.88.18" />
  <verse osisID="Ps.88.19" sID="Ps.88.19" n="יט" />הִרְחַ֣קְתָּ מִ֭מֶּנִּי אֹהֵ֣ב וָרֵ֑עַ מְֽיֻדָּעַ֥י מַחְשָֽׁךְ׃<verse eID="Ps.88.19" />
  <chapter eID="Ps.88" />
  <lb />
  <lb />
  <chapter osisID="Ps.89" sID="Ps.89" n="פט" />
  <verse osisID="Ps.89.1" sID="Ps.89.1" n="א" />מַ֝שְׂכִּ֗יל לְאֵיתָ֥ן הָאֶזְרָחִֽי׃<verse eID="Ps.89.1" />
  <verse osisID="Ps.89.2" sID="Ps.89.2" n="ב" />חַֽסְדֵ֣י יְ֭הֹוָה עוֹלָ֣ם אָשִׁ֑ירָה לְדֹ֥ר וָדֹ֓ר ׀ אוֹדִ֖יעַ אֱמוּנָתְךָ֣ בְּפִֽי׃<verse eID="Ps.89.2" />
  <verse osisID="Ps.89.3" sID="Ps.89.3" n="ג" />כִּֽי־אָמַ֗רְתִּי ע֭וֹלָם חֶ֣סֶד יִבָּנֶ֑ה שָׁמַ֓יִם ׀ תָּכִ֖ן אֱמוּנָתְךָ֣ בָהֶֽם׃<verse eID="Ps.89.3" />
  <verse osisID="Ps.89.4" sID="Ps.89.4" n="ד" />כָּרַ֣תִּי בְ֭רִית לִבְחִירִ֑י נִ֝שְׁבַּ֗עְתִּי לְדָוִ֥ד עַבְדִּֽי׃<verse eID="Ps.89.4" />
  <verse osisID="Ps.89.5" sID="Ps.89.5" n="ה" />עַד־ע֭וֹלָם אָכִ֣ין זַרְעֶ֑ךָ וּבָנִ֨יתִי לְדֹר־וָד֖וֹר כִּסְאֲךָ֣ סֶֽלָה׃<verse eID="Ps.89.5" />
  <verse osisID="Ps.89.6" sID="Ps.89.6" n="ו" />וְי֘וֹד֤וּ שָׁמַ֣יִם פִּלְאֲךָ֣ יְהֹוָ֑ה אַף־אֱ֝מ֥וּנָתְךָ֗ בִּקְהַ֥ל קְדֹשִֽׁים׃<verse eID="Ps.89.6" />
  <verse osisID="Ps.89.7" sID="Ps.89.7" n="ז" />כִּ֤י מִ֣י בַ֭שַּׁחַק יַעֲרֹ֣ךְ לַיהֹוָ֑ה יִדְמֶ֥ה לַ֝יהֹוָ֗ה בִּבְנֵ֥י אֵלִֽים׃<verse eID="Ps.89.7" />
  <verse osisID="Ps.89.8" sID="Ps.89.8" n="ח" />אֵ֣ל נַ֭עֲרָץ בְּסוֹד־קְדֹשִׁ֣ים רַבָּ֑ה וְ֝נוֹרָ֗א עַל־כׇּל־סְבִיבָֽיו׃<verse eID="Ps.89.8" />
  <verse osisID="Ps.89.9" sID="Ps.89.9" n="ט" />יְהֹוָ֤ה ׀ אֱלֹ֘הֵ֤י צְבָא֗וֹת מִֽי־כָמ֖וֹךָֽ חֲסִ֥ין <seg type="x-paseq">׀</seg>יָ֑הּ וֶ֝אֱמ֥וּנָתְךָ֗ סְבִיבוֹתֶֽיךָ׃<verse eID="Ps.89.9" />
  <verse osisID="Ps.89.10" sID="Ps.89.10" n="י" />אַתָּ֣ה מ֭וֹשֵׁל בְּגֵא֣וּת הַיָּ֑ם בְּשׂ֥וֹא גַ֝לָּ֗יו אַתָּ֥ה תְשַׁבְּחֵֽם׃<verse eID="Ps.89.10" />
  <verse osisID="Ps.89.11" sID="Ps.89.11" n="יא" />אַתָּ֤ה דִכִּ֣אתָ כֶחָלָ֣ל רָ֑הַב בִּזְר֥וֹעַ עֻ֝זְּךָ֗ פִּזַּ֥רְתָּ אוֹיְבֶֽיךָ׃<verse eID="Ps.89.11" />
  <verse osisID="Ps.89.12" sID="Ps.89.12" n="יב" />לְךָ֣ שָׁ֭מַיִם אַף־לְךָ֥ אָ֑רֶץ תֵּבֵ֥ל וּ֝מְלֹאָ֗הּ אַתָּ֥ה יְסַדְתָּֽם׃<verse eID="Ps.89.12" />
  <verse osisID="Ps.89.13" sID="Ps.89.13" n="יג" />צָפ֣וֹן וְ֭יָמִין אַתָּ֣ה בְרָאתָ֑ם תָּב֥וֹר וְ֝חֶרְמ֗וֹן בְּשִׁמְךָ֥ יְרַנֵּֽנוּ׃<verse eID="Ps.89.13" />
  <verse osisID="Ps.89.14" sID="Ps.89.14" n="יד" />לְךָ֣ זְ֭רוֹעַ עִם־גְּבוּרָ֑ה תָּעֹ֥ז יָ֝דְךָ֗ תָּר֥וּם יְמִינֶֽךָ׃<verse eID="Ps.89.14" />
  <verse osisID="Ps.89.15" sID="Ps.89.15" n="טו" />צֶ֣דֶק וּ֭מִשְׁפָּט מְכ֣וֹן כִּסְאֶ֑ךָ חֶ֥סֶד וֶ֝אֱמֶ֗ת יְֽקַדְּמ֥וּ פָנֶֽיךָ׃<verse eID="Ps.89.15" />
  <verse osisID="Ps.89.16" sID="Ps.89.16" n="טז" />אַשְׁרֵ֣י הָ֭עָם יֹדְעֵ֣י תְרוּעָ֑ה יְ֝הֹוָ֗ה בְּֽאוֹר־פָּנֶ֥יךָ יְהַלֵּכֽוּן׃<verse eID="Ps.89.16" />
  <verse osisID="Ps.89.17" sID="Ps.89.17" n="יז" />בְּ֭שִׁמְךָ יְגִיל֣וּן כׇּל־הַיּ֑וֹם וּבְצִדְקָתְךָ֥ יָרֽוּמוּ׃<verse eID="Ps.89.17" />
  <verse osisID="Ps.89.18" sID="Ps.89.18" n="יח" />כִּי־תִפְאֶ֣רֶת עֻזָּ֣מוֹ אָ֑תָּה וּ֝בִרְצוֹנְךָ֗ <seg type="x-ketiv">תרים</seg> תָּר֥וּם קַרְנֵֽינוּ׃<verse eID="Ps.89.18" />
  <verse osisID="Ps.89.19" sID="Ps.89.19" n="יט" />כִּ֣י לַ֭יהֹוָה מָגִנֵּ֑נוּ וְלִקְד֖וֹשׁ יִשְׂרָאֵ֣ל מַלְכֵּֽנוּ׃<verse eID="Ps.89.19" />
  <verse osisID="Ps.89.20" sID="Ps.89.20" n="כ" />אָ֤ז דִּבַּ֥רְתָּֽ־בְחָז֡וֹן לַחֲסִידֶ֗יךָ וַתֹּ֗אמֶר שִׁוִּ֣יתִי עֵ֭זֶר עַל־גִּבּ֑וֹר הֲרִימ֖וֹתִי בָח֣וּר מֵעָֽם׃<verse eID="Ps.89.20" />
  <verse osisID="Ps.89.21" sID="Ps.89.21" n="כא" />מָ֭צָאתִי דָּוִ֣ד עַבְדִּ֑י בְּשֶׁ֖מֶן קׇדְשִׁ֣י מְשַׁחְתִּֽיו׃<verse eID="Ps.89.21" />
  <verse osisID="Ps.89.22" sID="Ps.89.22" n="כב" />אֲשֶׁ֣ר יָ֭דִי תִּכּ֣וֹן עִמּ֑וֹ אַף־זְרוֹעִ֥י תְאַמְּצֶֽנּוּ׃<verse eID="Ps.89.22" />
  <verse osisID="Ps.89.23" sID="Ps.89.23" n="כג" />לֹא־יַשִּׁ֣יא אוֹיֵ֣ב בּ֑וֹ וּבֶן־עַ֝וְלָ֗ה לֹ֣א יְעַנֶּֽנּוּ׃<verse eID="Ps.89.23" />
  <verse osisID="Ps.89.24" sID="Ps.89.24" n="כד" />וְכַתּוֹתִ֣י מִפָּנָ֣יו צָרָ֑יו וּמְשַׂנְאָ֥יו אֶגּֽוֹף׃<verse eID="Ps.89.24" />
  <verse osisID="Ps.89.25" sID="Ps.89.25" n="כה" />וֶ֥אֱֽמוּנָתִ֣י וְחַסְדִּ֣י עִמּ֑וֹ וּ֝בִשְׁמִ֗י תָּר֥וּם קַרְנֽוֹ׃<verse eID="Ps.89.25" />
  <verse osisID="Ps.89.26" sID="Ps.89.26" n="כו" />וְשַׂמְתִּ֣י בַיָּ֣ם יָד֑וֹ וּֽבַנְּהָר֥וֹת יְמִינֽוֹ׃<verse eID="Ps.89.26" />
  <verse osisID="Ps.89.27" sID="Ps.89.27" n="כז" />ה֣וּא יִ֭קְרָאֵנִי אָ֣בִי אָ֑תָּה אֵ֝לִ֗י וְצ֣וּר יְשׁוּעָתִֽי׃<verse eID="Ps.89.27" />
  <verse osisID="Ps.89.28" sID="Ps.89.28" n="כח" />אַף־אָ֭נִי בְּכ֣וֹר אֶתְּנֵ֑הוּ עֶ֝לְי֗וֹן לְמַלְכֵי־אָֽרֶץ׃<verse eID="Ps.89.28" />
  <verse osisID="Ps.89.29" sID="Ps.89.29" n="כט" />לְ֭עוֹלָם <seg type="x-ketiv">אשמור</seg> אֶשְׁמׇר־ל֣וֹ חַסְדִּ֑י וּ֝בְרִיתִ֗י נֶאֱמֶ֥נֶת לֽוֹ׃<verse eID="Ps.89.29" />
  <verse osisID="Ps.89.30" sID="Ps.89.30" n="ל" />וְשַׂמְתִּ֣י לָעַ֣ד זַרְע֑וֹ וְ֝כִסְא֗וֹ כִּימֵ֥י שָׁמָֽיִם׃<verse eID="Ps.89.30" />
  <verse osisID="Ps.89.31" sID="Ps.89.31" n="לא" />אִם־יַעַזְב֣וּ בָ֭נָיו תּוֹרָתִ֑י וּ֝בְמִשְׁפָּטַ֗י לֹ֣א יֵלֵכֽוּן׃<verse eID="Ps.89.31" />
  <verse osisID="Ps.89.32" sID="Ps.89.32" n="לב" />אִם־חֻקֹּתַ֥י יְחַלֵּ֑לוּ וּ֝מִצְוֺתַ֗י לֹ֣א יִשְׁמֹֽרוּ׃<verse eID="Ps.89.32" />
  <verse osisID="Ps.89.33" sID="Ps.89.33" n="לג" />וּפָקַדְתִּ֣י בְשֵׁ֣בֶט פִּשְׁעָ֑ם וּבִנְגָעִ֥ים עֲוֺנָֽם׃<verse eID="Ps.89.33" />
  <verse osisID="Ps.89.34" sID="Ps.89.34" n="לד" />וְ֭חַסְדִּי לֹא־אָפִ֣יר מֵעִמּ֑וֹ וְלֹא־אֲ֝שַׁקֵּ֗ר בֶּאֱמוּנָתִֽי׃<verse eID="Ps.89.34" />
  <verse osisID="Ps.89.35" sID="Ps.89.35" n="לה" />לֹֽא־אֲחַלֵּ֥ל בְּרִיתִ֑י וּמוֹצָ֥א שְׂ֝פָתַ֗י לֹ֣א אֲשַׁנֶּֽה׃<verse eID="Ps.89.35" />
  <verse osisID="Ps.89.36" sID="Ps.89.36" n="לו" />אַ֭חַת נִשְׁבַּ֣עְתִּי בְקׇדְשִׁ֑י אִֽם־לְדָוִ֥ד אֲכַזֵּֽב׃<verse eID="Ps.89.36" />
  <verse osisID="Ps.89.37" sID="Ps.89.37" n="לז" />זַ֭רְעוֹ לְעוֹלָ֣ם יִהְיֶ֑ה וְכִסְא֖וֹ כַשֶּׁ֣מֶשׁ נֶגְדִּֽי׃<verse eID="Ps.89.37" />
  <verse osisID="Ps.89.38" sID="Ps.89.38" n="לח" />כְּ֭יָרֵחַ יִכּ֣וֹן עוֹלָ֑ם וְעֵ֥ד בַּ֝שַּׁ֗חַק נֶאֱמָ֥ן סֶֽלָה׃<verse eID="Ps.89.38" />
  <verse osisID="Ps.89.39" sID="Ps.89.39" n="לט" />וְאַתָּ֣ה זָ֭נַחְתָּ וַתִּמְאָ֑ס הִ֝תְעַבַּ֗רְתָּ עִם־מְשִׁיחֶֽךָ׃<verse eID="Ps.89.39" />
  <verse osisID="Ps.89.40" sID="Ps.89.40" n="מ" />נֵ֭אַרְתָּה בְּרִ֣ית עַבְדֶּ֑ךָ חִלַּ֖לְתָּ לָאָ֣רֶץ נִזְרֽוֹ׃<verse eID="Ps.89.40" />
  <verse osisID="Ps.89.41" sID="Ps.89.41" n="מא" />פָּרַ֥צְתָּ כׇל־גְּדֵרֹתָ֑יו שַׂ֖מְתָּ מִבְצָרָ֣יו מְחִתָּֽה׃<verse eID="Ps.89.41" />
  <verse osisID="Ps.89.42" sID="Ps.89.42" n="מב" />שַׁ֭סֻּהוּ כׇּל־עֹ֣בְרֵי דָ֑רֶךְ הָיָ֥ה חֶ֝רְפָּ֗ה לִשְׁכֵנָֽיו׃<verse eID="Ps.89.42" />
  <verse osisID="Ps.89.43" sID="Ps.89.43" n="מג" />הֲ֭רִימוֹתָ יְמִ֣ין צָרָ֑יו הִ֝שְׂמַ֗חְתָּ כׇּל־אוֹיְבָֽיו׃<verse eID="Ps.89.43" />
  <verse osisID="Ps.89.44" sID="Ps.89.44" n="מד" />אַף־תָּ֭שִׁיב צ֣וּר חַרְבּ֑וֹ וְלֹ֥א הֲ֝קֵימֹת֗וֹ בַּמִּלְחָמָֽה׃<verse eID="Ps.89.44" />
  <verse osisID="Ps.89.45" sID="Ps.89.45" n="מה" />הִשְׁבַּ֥תָּ מִטְּהָר֑וֹ וְ֝כִסְא֗וֹ לָאָ֥רֶץ מִגַּֽרְתָּה׃<verse eID="Ps.89.45" />
  <verse osisID="Ps.89.46" sID="Ps.89.46" n="מו" />הִ֭קְצַרְתָּ יְמֵ֣י עֲלוּמָ֑יו הֶ֥עֱטִ֨יתָ עָלָ֖יו בּוּשָׁ֣ה סֶֽלָה׃<verse eID="Ps.89.46" />
  <verse osisID="Ps.89.47" sID="Ps.89.47" n="מז" />עַד־מָ֣ה יְ֭הֹוָה תִּסָּתֵ֣ר לָנֶ֑צַח תִּבְעַ֖ר כְּמוֹ־אֵ֣שׁ חֲמָתֶֽךָ׃<verse eID="Ps.89.47" />
  <verse osisID="Ps.89.48" sID="Ps.89.48" n="מח" />זְכׇר־אֲנִ֥י מֶה־חָ֑לֶד עַל־מַה־שָּׁ֝֗וְא בָּרָ֥אתָ כׇל־בְּנֵֽי־אָדָֽם׃<verse eID="Ps.89.48" />
  <verse osisID="Ps.89.49" sID="Ps.89.49" n="מט" />מִ֤י גֶ֣בֶר יִֽ֭חְיֶה וְלֹ֣א יִרְאֶה־מָּ֑וֶת יְמַלֵּ֨ט נַפְשׁ֖וֹ מִיַּד־שְׁא֣וֹל סֶֽלָה׃<verse eID="Ps.89.49" />
  <verse osisID="Ps.89.50" sID="Ps.89.50" n="נ" />אַיֵּ֤ה ׀ חֲסָדֶ֖יךָ הָרִאשֹׁנִ֥ים <seg type="x-paseq">׀</seg>אֲדֹנָ֑י נִשְׁבַּ֥עְתָּ לְ֝דָוִ֗ד בֶּאֱמוּנָתֶֽךָ׃<verse eID="Ps.89.50" />
  <verse osisID="Ps.89.51" sID="Ps.89.51" n="נא" />זְכֹ֣ר אֲ֭דֹנָי חֶרְפַּ֣ת עֲבָדֶ֑יךָ שְׂאֵתִ֥י בְ֝חֵיקִ֗י כׇּל־רַבִּ֥ים עַמִּֽים׃<verse eID="Ps.89.51" />
  <verse osisID="Ps.89.52" sID="Ps.89.52" n="נב" />אֲשֶׁ֤ר חֵרְפ֖וּ אוֹיְבֶ֥יךָ <seg type="x-paseq">׀</seg>יְהֹוָ֑ה אֲשֶׁ֥ר חֵ֝רְפ֗וּ עִקְּב֥וֹת מְשִׁיחֶֽךָ׃<verse eID="Ps.89.52" />
  <verse osisID="Ps.89.53" sID="Ps.89.53" n="נג" />בָּר֖וּךְ יְהֹוָ֥ה לְעוֹלָ֗ם אָ֘מֵ֥ן <seg type="x-paseq">׀</seg>וְאָמֵֽן׃<verse eID="Ps.89.53" />
  <chapter eID="Ps.89" />
  <chapter osisID="Ps.90" sID="Ps.90" n="צ" />
  <verse osisID="Ps.90.1" sID="Ps.90.1" n="א" />תְּפִלָּה֮ לְמֹשֶׁ֢ה אִֽישׁ־הָאֱלֹ֫הִ֥ים אֲֽדֹנָ֗י מָע֣וֹן אַ֭תָּה הָיִ֥יתָ לָּ֗נוּ בְּדֹ֣ר וָדֹֽר׃<verse eID="Ps.90.1" />
  <verse osisID="Ps.90.2" sID="Ps.90.2" n="ב" />בְּטֶ֤רֶם ׀ הָ֘רִ֤ים יֻלָּ֗דוּ וַתְּח֣וֹלֵֽל אֶ֣רֶץ וְתֵבֵ֑ל וּֽמֵעוֹלָ֥ם עַד־ע֝וֹלָ֗ם אַתָּ֥ה אֵֽל׃<verse eID="Ps.90.2" />
  <verse osisID="Ps.90.3" sID="Ps.90.3" n="ג" />תָּשֵׁ֣ב אֱ֭נוֹשׁ עַד־דַּכָּ֑א וַ֝תֹּ֗אמֶר שׁ֣וּבוּ בְנֵֽי־אָדָֽם׃<verse eID="Ps.90.3" />
  <verse osisID="Ps.90.4" sID="Ps.90.4" n="ד" />כִּ֤י אֶ֪לֶף שָׁנִ֡ים בְּֽעֵינֶ֗יךָ כְּי֣וֹם אֶ֭תְמוֹל כִּ֣י יַֽעֲבֹ֑ר וְאַשְׁמוּרָ֥ה בַלָּֽיְלָה׃<verse eID="Ps.90.4" />
  <verse osisID="Ps.90.5" sID="Ps.90.5" n="ה" />זְ֭רַמְתָּם שֵׁנָ֣ה יִהְי֑וּ בַּ֝בֹּ֗קֶר כֶּחָצִ֥יר יַחֲלֹֽף׃<verse eID="Ps.90.5" />
  <verse osisID="Ps.90.6" sID="Ps.90.6" n="ו" />בַּ֭בֹּקֶר יָצִ֣יץ וְחָלָ֑ף לָ֝עֶ֗רֶב יְמוֹלֵ֥ל וְיָבֵֽשׁ׃<verse eID="Ps.90.6" />
  <verse osisID="Ps.90.7" sID="Ps.90.7" n="ז" />כִּֽי־כָלִ֥ינוּ בְאַפֶּ֑ךָ וּֽבַחֲמָתְךָ֥ נִבְהָֽלְנוּ׃<verse eID="Ps.90.7" />
  <verse osisID="Ps.90.8" sID="Ps.90.8" n="ח" />שַׁתָּ֣ עֲוֺנֹתֵ֣ינוּ לְנֶגְדֶּ֑ךָ עֲ֝לֻמֵ֗נוּ לִמְא֥וֹר פָּנֶֽיךָ׃<verse eID="Ps.90.8" />
  <verse osisID="Ps.90.9" sID="Ps.90.9" n="ט" />כִּ֣י כׇל־יָ֭מֵינוּ פָּנ֣וּ בְעֶבְרָתֶ֑ךָ כִּלִּ֖ינוּ שָׁנֵ֣ינוּ כְמוֹ־הֶֽגֶה׃<verse eID="Ps.90.9" />
  <verse osisID="Ps.90.10" sID="Ps.90.10" n="י" />יְמֵֽי־שְׁנוֹתֵ֨ינוּ בָהֶ֥ם שִׁבְעִ֪ים שָׁנָ֡ה וְאִ֤ם בִּגְבוּרֹ֨ת ׀ שְׁמ֘וֹנִ֤ים שָׁנָ֗ה וְ֭רׇהְבָּם עָמָ֣ל וָאָ֑וֶן כִּי־גָ֥ז חִ֝֗ישׁ וַנָּעֻֽפָה׃<verse eID="Ps.90.10" />
  <verse osisID="Ps.90.11" sID="Ps.90.11" n="יא" />מִֽי־י֭וֹדֵעַ עֹ֣ז אַפֶּ֑ךָ וּ֝כְיִרְאָתְךָ֗ עֶבְרָתֶֽךָ׃<verse eID="Ps.90.11" />
  <verse osisID="Ps.90.12" sID="Ps.90.12" n="יב" />לִמְנ֣וֹת יָ֭מֵינוּ כֵּ֣ן הוֹדַ֑ע וְ֝נָבִ֗א לְבַ֣ב חׇכְמָֽה׃<verse eID="Ps.90.12" />
  <verse osisID="Ps.90.13" sID="Ps.90.13" n="יג" />שׁוּבָ֣ה יְ֭הֹוָה עַד־מָתָ֑י וְ֝הִנָּחֵ֗ם עַל־עֲבָדֶֽיךָ׃<verse eID="Ps.90.13" />
  <verse osisID="Ps.90.14" sID="Ps.90.14" n="יד" />שַׂבְּעֵ֣נוּ בַבֹּ֣קֶר חַסְדֶּ֑ךָ וּֽנְרַנְּנָ֥ה וְ֝נִשְׂמְחָ֗ה בְּכׇל־יָמֵֽינוּ׃<verse eID="Ps.90.14" />
  <verse osisID="Ps.90.15" sID="Ps.90.15" n="טו" />שַׂ֭מְּחֵנוּ כִּימ֣וֹת עִנִּיתָ֑נוּ שְׁ֝נ֗וֹת רָאִ֥ינוּ רָעָֽה׃<verse eID="Ps.90.15" />
  <verse osisID="Ps.90.16" sID="Ps.90.16" n="טז" />יֵרָאֶ֣ה אֶל־עֲבָדֶ֣יךָ פׇעֳלֶ֑ךָ וַ֝הֲדָרְךָ֗ עַל־בְּנֵיהֶֽם׃<verse eID="Ps.90.16" />
  <verse osisID="Ps.90.17" sID="Ps.90.17" n="יז" />וִיהִ֤י ׀ נֹ֤עַם אֲדֹנָ֥י אֱלֹהֵ֗ינוּ עָ֫לֵ֥ינוּ וּמַעֲשֵׂ֣ה יָ֭דֵינוּ כּוֹנְנָ֥ה עָלֵ֑ינוּ וּֽמַעֲשֵׂ֥ה יָ֝דֵ֗ינוּ כּוֹנְנֵֽהוּ׃<verse eID="Ps.90.17" />
  <chapter eID="Ps.90" />
  <lb />
  <lb />
  <chapter osisID="Ps.91" sID="Ps.91" n="צא" />
  <verse osisID="Ps.91.1" sID="Ps.91.1" n="א" />יֹ֭שֵׁב בְּסֵ֣תֶר עֶלְי֑וֹן בְּצֵ֥ל שַׁ֝דַּ֗י יִתְלוֹנָֽן׃<verse eID="Ps.91.1" />
  <verse osisID="Ps.91.2" sID="Ps.91.2" n="ב" />אֹמַ֗ר לַ֭יהֹוָה מַחְסִ֣י וּמְצוּדָתִ֑י אֱ֝לֹהַ֗י אֶבְטַח־בּֽוֹ׃<verse eID="Ps.91.2" />
  <verse osisID="Ps.91.3" sID="Ps.91.3" n="ג" />כִּ֤י ה֣וּא יַ֭צִּילְךָ מִפַּ֥ח יָק֗וּשׁ מִדֶּ֥בֶר הַוּֽוֹת׃<verse eID="Ps.91.3" />
  <verse osisID="Ps.91.4" sID="Ps.91.4" n="ד" />בְּאֶבְרָת֨וֹ ׀ יָ֣סֶךְ לָ֭ךְ וְתַחַת־כְּנָפָ֣יו תֶּחְסֶ֑ה צִנָּ֖ה וְסֹחֵרָ֣ה אֲמִתּֽוֹ׃<verse eID="Ps.91.4" />
  <verse osisID="Ps.91.5" sID="Ps.91.5" n="ה" />לֹֽא־תִ֭ירָא מִפַּ֣חַד לָ֑יְלָה מֵ֝חֵ֗ץ יָע֥וּף יוֹמָֽם׃<verse eID="Ps.91.5" />
  <verse osisID="Ps.91.6" sID="Ps.91.6" n="ו" />מִ֭דֶּבֶר בָּאֹ֣פֶל יַהֲלֹ֑ךְ מִ֝קֶּ֗טֶב יָשׁ֥וּד צׇהֳרָֽיִם׃<verse eID="Ps.91.6" />
  <verse osisID="Ps.91.7" sID="Ps.91.7" n="ז" />יִפֹּ֤ל מִצִּדְּךָ֨ ׀ אֶ֗לֶף וּרְבָבָ֥ה מִימִינֶ֑ךָ אֵ֝לֶ֗יךָ לֹ֣א יִגָּֽשׁ׃<verse eID="Ps.91.7" />
  <verse osisID="Ps.91.8" sID="Ps.91.8" n="ח" />רַ֭ק בְּעֵינֶ֣יךָ תַבִּ֑יט וְשִׁלֻּמַ֖ת רְשָׁעִ֣ים תִּרְאֶֽה׃<verse eID="Ps.91.8" />
  <verse osisID="Ps.91.9" sID="Ps.91.9" n="ט" />כִּֽי־אַתָּ֣ה יְהֹוָ֣ה מַחְסִ֑י עֶ֝לְי֗וֹן שַׂ֣מְתָּ מְעוֹנֶֽךָ׃<verse eID="Ps.91.9" />
  <verse osisID="Ps.91.10" sID="Ps.91.10" n="י" />לֹא־תְאֻנֶּ֣ה אֵלֶ֣יךָ רָעָ֑ה וְ֝נֶ֗גַע לֹא־יִקְרַ֥ב בְּאׇהֳלֶֽךָ׃<verse eID="Ps.91.10" />
  <verse osisID="Ps.91.11" sID="Ps.91.11" n="יא" />כִּ֣י מַ֭לְאָכָיו יְצַוֶּה־לָּ֑ךְ לִ֝שְׁמׇרְךָ֗ בְּכׇל־דְּרָכֶֽיךָ׃<verse eID="Ps.91.11" />
  <verse osisID="Ps.91.12" sID="Ps.91.12" n="יב" />עַל־כַּפַּ֥יִם יִשָּׂא֑וּנְךָ פֶּן־תִּגֹּ֖ף בָּאֶ֣בֶן רַגְלֶֽךָ׃<verse eID="Ps.91.12" />
  <verse osisID="Ps.91.13" sID="Ps.91.13" n="יג" />עַל־שַׁ֣חַל וָפֶ֣תֶן תִּדְרֹ֑ךְ תִּרְמֹ֖ס כְּפִ֣יר וְתַנִּֽין׃<verse eID="Ps.91.13" />
  <verse osisID="Ps.91.14" sID="Ps.91.14" n="יד" />כִּ֤י בִ֣י חָ֭שַׁק וַאֲפַלְּטֵ֑הוּ אֲ֝שַׂגְּבֵ֗הוּ כִּֽי־יָדַ֥ע שְׁמִֽי׃<verse eID="Ps.91.14" />
  <verse osisID="Ps.91.15" sID="Ps.91.15" n="טו" />יִקְרָאֵ֨נִי ׀ וְֽאֶעֱנֵ֗הוּ עִמּֽוֹ־אָנֹכִ֥י בְצָרָ֑ה אֲ֝חַלְּצֵ֗הוּ וַאֲכַבְּדֵֽהוּ׃<verse eID="Ps.91.15" />
  <verse osisID="Ps.91.16" sID="Ps.91.16" n="טז" />אֹ֣רֶךְ יָ֭מִים אַשְׂבִּיעֵ֑הוּ וְ֝אַרְאֵ֗הוּ בִּישׁוּעָתִֽי׃<verse eID="Ps.91.16" />
  <chapter eID="Ps.91" />
  <lb />
  <lb />
  <chapter osisID="Ps.92" sID="Ps.92" n="צב" />
  <verse osisID="Ps.92.1" sID="Ps.92.1" n="א" />מִזְמ֥וֹר שִׁ֗יר לְי֣וֹם הַשַּׁבָּֽת׃<verse eID="Ps.92.1" />
  <verse osisID="Ps.92.2" sID="Ps.92.2" n="ב" />ט֗וֹב לְהֹד֥וֹת לַיהֹוָ֑ה וּלְזַמֵּ֖ר לְשִׁמְךָ֣ עֶלְיֽוֹן׃<verse eID="Ps.92.2" />
  <verse osisID="Ps.92.3" sID="Ps.92.3" n="ג" />לְהַגִּ֣יד בַּבֹּ֣קֶר חַסְדֶּ֑ךָ וֶ֝אֱמ֥וּנָתְךָ֗ בַּלֵּילֽוֹת׃<verse eID="Ps.92.3" />
  <verse osisID="Ps.92.4" sID="Ps.92.4" n="ד" />עֲֽלֵי־עָ֭שׂוֹר וַעֲלֵי־נָ֑בֶל עֲלֵ֖י הִגָּי֣וֹן בְּכִנּֽוֹר׃<verse eID="Ps.92.4" />
  <verse osisID="Ps.92.5" sID="Ps.92.5" n="ה" />כִּ֤י שִׂמַּחְתַּ֣נִי יְהֹוָ֣ה בְּפׇעֳלֶ֑ךָ בְּֽמַעֲשֵׂ֖י יָדֶ֣יךָ אֲרַנֵּֽן׃<verse eID="Ps.92.5" />
  <verse osisID="Ps.92.6" sID="Ps.92.6" n="ו" />מַה־גָּדְל֣וּ מַעֲשֶׂ֣יךָ יְהֹוָ֑ה מְ֝אֹ֗ד עָמְק֥וּ מַחְשְׁבֹתֶֽיךָ׃<verse eID="Ps.92.6" />
  <verse osisID="Ps.92.7" sID="Ps.92.7" n="ז" />אִֽישׁ־בַּ֭עַר לֹ֣א יֵדָ֑ע וּ֝כְסִ֗יל לֹא־יָבִ֥ין אֶת־זֹֽאת׃<verse eID="Ps.92.7" />
  <verse osisID="Ps.92.8" sID="Ps.92.8" n="ח" />בִּפְרֹ֤חַ רְשָׁעִ֨ים ׀ כְּמ֥וֹ־עֵ֗שֶׂב וַ֭יָּצִיצוּ כׇּל־פֹּ֣עֲלֵי אָ֑וֶן לְהִשָּׁמְדָ֥ם עֲדֵי־עַֽד׃<verse eID="Ps.92.8" />
  <verse osisID="Ps.92.9" sID="Ps.92.9" n="ט" />וְאַתָּ֥ה מָר֗וֹם לְעֹלָ֥ם יְהֹוָֽה׃<verse eID="Ps.92.9" />
  <verse osisID="Ps.92.10" sID="Ps.92.10" n="י" />כִּ֤י הִנֵּ֪ה אֹיְבֶ֡יךָ יְֽהֹוָ֗ה כִּֽי־הִנֵּ֣ה אֹיְבֶ֣יךָ יֹאבֵ֑דוּ יִ֝תְפָּרְד֗וּ כׇּל־פֹּ֥עֲלֵי אָֽוֶן׃<verse eID="Ps.92.10" />
  <verse osisID="Ps.92.11" sID="Ps.92.11" n="יא" />וַתָּ֣רֶם כִּרְאֵ֣ים קַרְנִ֑י בַּ֝לֹּתִ֗י בְּשֶׁ֣מֶן רַעֲנָֽן׃<verse eID="Ps.92.11" />
  <verse osisID="Ps.92.12" sID="Ps.92.12" n="יב" />וַתַּבֵּ֥ט עֵינִ֗י בְּשׁ֫וּרָ֥י בַּקָּמִ֖ים עָלַ֥י מְרֵעִ֗ים תִּשְׁמַ֥עְנָה אׇזְנָֽי׃<verse eID="Ps.92.12" />
  <verse osisID="Ps.92.13" sID="Ps.92.13" n="יג" />צַ֭דִּיק כַּתָּמָ֣ר יִפְרָ֑ח כְּאֶ֖רֶז בַּלְּבָנ֣וֹן יִשְׂגֶּֽה׃<verse eID="Ps.92.13" />
  <verse osisID="Ps.92.14" sID="Ps.92.14" n="יד" />שְׁ֭תוּלִים בְּבֵ֣ית יְהֹוָ֑ה בְּחַצְר֖וֹת אֱלֹהֵ֣ינוּ יַפְרִֽיחוּ׃<verse eID="Ps.92.14" />
  <verse osisID="Ps.92.15" sID="Ps.92.15" n="טו" />ע֭וֹד יְנוּב֣וּן בְּשֵׂיבָ֑ה דְּשֵׁנִ֖ים וְֽרַעֲנַנִּ֣ים יִהְיֽוּ׃<verse eID="Ps.92.15" />
  <verse osisID="Ps.92.16" sID="Ps.92.16" n="טז" />לְ֭הַגִּיד כִּֽי־יָשָׁ֣ר יְהֹוָ֑ה צ֝וּרִ֗י וְֽלֹא־עַוְלָ֥תָה <seg type="x-ketiv">עלתה</seg> בּֽוֹ׃<verse eID="Ps.92.16" />
  <chapter eID="Ps.92" />
  <lb />
  <lb />
  <chapter osisID="Ps.93" sID="Ps.93" n="צג" />
  <verse osisID="Ps.93.1" sID="Ps.93.1" n="א" />יְהֹוָ֣ה מָלָךְ֮ גֵּא֢וּת לָ֫בֵ֥שׁ לָבֵ֣שׁ יְ֭הֹוָה עֹ֣ז הִתְאַזָּ֑ר אַף־תִּכּ֥וֹן תֵּ֝בֵ֗ל בַּל־תִּמּֽוֹט׃<verse eID="Ps.93.1" />
  <verse osisID="Ps.93.2" sID="Ps.93.2" n="ב" />נָכ֣וֹן כִּסְאֲךָ֣ מֵאָ֑ז מֵעוֹלָ֣ם אָֽתָּה׃<verse eID="Ps.93.2" />
  <verse osisID="Ps.93.3" sID="Ps.93.3" n="ג" />נָשְׂא֤וּ נְהָר֨וֹת ׀ יְֽהֹוָ֗ה נָשְׂא֣וּ נְהָר֣וֹת קוֹלָ֑ם יִשְׂא֖וּ נְהָר֣וֹת דׇּכְיָֽם׃<verse eID="Ps.93.3" />
  <verse osisID="Ps.93.4" sID="Ps.93.4" n="ד" />מִקֹּל֨וֹת ׀ מַ֤יִם רַבִּ֗ים אַדִּירִ֣ים מִשְׁבְּרֵי־יָ֑ם אַדִּ֖יר בַּמָּר֣וֹם יְהֹוָֽה׃<verse eID="Ps.93.4" />
  <verse osisID="Ps.93.5" sID="Ps.93.5" n="ה" />עֵֽדֹתֶ֨יךָ ׀ נֶאֶמְנ֬וּ מְאֹ֗ד לְבֵיתְךָ֥ נַאֲוָה־קֹ֑דֶשׁ יְ֝הֹוָ֗ה לְאֹ֣רֶךְ יָמִֽים׃<verse eID="Ps.93.5" />
  <chapter eID="Ps.93" />
  <lb />
  <lb />
  <chapter osisID="Ps.94" sID="Ps.94" n="צד" />
  <verse osisID="Ps.94.1" sID="Ps.94.1" n="א" />אֵל־נְקָמ֥וֹת יְהֹוָ֑ה אֵ֖ל נְקָמ֣וֹת הוֹפִֽיעַ׃<verse eID="Ps.94.1" />
  <verse osisID="Ps.94.2" sID="Ps.94.2" n="ב" />הִ֭נָּשֵׂא שֹׁפֵ֣ט הָאָ֑רֶץ הָשֵׁ֥ב גְּ֝מ֗וּל עַל־גֵּאִֽים׃<verse eID="Ps.94.2" />
  <verse osisID="Ps.94.3" sID="Ps.94.3" n="ג" />עַד־מָתַ֖י רְשָׁעִ֥ים <seg type="x-paseq">׀</seg>יְהֹוָ֑ה עַד־מָ֝תַ֗י רְשָׁעִ֥ים יַעֲלֹֽזוּ׃<verse eID="Ps.94.3" />
  <verse osisID="Ps.94.4" sID="Ps.94.4" n="ד" />יַבִּ֣יעוּ יְדַבְּר֣וּ עָתָ֑ק יִ֝תְאַמְּר֗וּ כׇּל־פֹּ֥עֲלֵי אָֽוֶן׃<verse eID="Ps.94.4" />
  <verse osisID="Ps.94.5" sID="Ps.94.5" n="ה" />עַמְּךָ֣ יְהֹוָ֣ה יְדַכְּא֑וּ וְֽנַחֲלָתְךָ֥ יְעַנּֽוּ׃<verse eID="Ps.94.5" />
  <verse osisID="Ps.94.6" sID="Ps.94.6" n="ו" />אַלְמָנָ֣ה וְגֵ֣ר יַהֲרֹ֑גוּ וִ֖יתוֹמִ֣ים יְרַצֵּֽחוּ׃<verse eID="Ps.94.6" />
  <verse osisID="Ps.94.7" sID="Ps.94.7" n="ז" />וַ֭יֹּ֣אמְרוּ לֹ֣א יִרְאֶה־יָּ֑הּ וְלֹא־יָ֝בִ֗ין אֱלֹהֵ֥י יַעֲקֹֽב׃<verse eID="Ps.94.7" />
  <verse osisID="Ps.94.8" sID="Ps.94.8" n="ח" />בִּ֭ינוּ בֹּעֲרִ֣ים בָּעָ֑ם וּ֝כְסִילִ֗ים מָתַ֥י תַּשְׂכִּֽילוּ׃<verse eID="Ps.94.8" />
  <verse osisID="Ps.94.9" sID="Ps.94.9" n="ט" />הֲנֹ֣טַֽע אֹ֭זֶן הֲלֹ֣א יִשְׁמָ֑ע אִֽם־יֹ֥צֵֽר עַ֝֗יִן הֲלֹ֣א יַבִּֽיט׃<verse eID="Ps.94.9" />
  <verse osisID="Ps.94.10" sID="Ps.94.10" n="י" />הֲיֹסֵ֣ר גּ֭וֹיִם הֲלֹ֣א יוֹכִ֑יחַ הַֽמְלַמֵּ֖ד אָדָ֣ם דָּֽעַת׃<verse eID="Ps.94.10" />
  <verse osisID="Ps.94.11" sID="Ps.94.11" n="יא" />יְֽהֹוָ֗ה יֹ֭דֵעַ מַחְשְׁב֣וֹת אָדָ֑ם כִּי־הֵ֥מָּה הָֽבֶל׃<verse eID="Ps.94.11" />
  <verse osisID="Ps.94.12" sID="Ps.94.12" n="יב" />אַשְׁרֵ֤י ׀ הַגֶּ֣בֶר אֲשֶׁר־תְּיַסְּרֶ֣נּוּ יָּ֑הּ וּֽמִתּוֹרָתְךָ֥ תְלַמְּדֶֽנּוּ׃<verse eID="Ps.94.12" />
  <verse osisID="Ps.94.13" sID="Ps.94.13" n="יג" />לְהַשְׁקִ֣יט ל֭וֹ מִ֣ימֵי רָ֑ע עַ֤ד יִכָּרֶ֖ה לָרָשָׁ֣ע שָֽׁחַת׃<verse eID="Ps.94.13" />
  <verse osisID="Ps.94.14" sID="Ps.94.14" n="יד" />כִּ֤י ׀ לֹא־יִטֹּ֣שׁ יְהֹוָ֣ה עַמּ֑וֹ וְ֝נַחֲלָת֗וֹ לֹ֣א יַעֲזֹֽב׃<verse eID="Ps.94.14" />
  <verse osisID="Ps.94.15" sID="Ps.94.15" n="טו" />כִּֽי־עַד־צֶ֭דֶק יָשׁ֣וּב מִשְׁפָּ֑ט וְ֝אַחֲרָ֗יו כׇּל־יִשְׁרֵי־לֵֽב׃<verse eID="Ps.94.15" />
  <verse osisID="Ps.94.16" sID="Ps.94.16" n="טז" />מִֽי־יָק֣וּם לִ֭י עִם־מְרֵעִ֑ים מִי־יִתְיַצֵּ֥ב לִ֝֗י עִם־פֹּ֥עֲלֵי אָֽוֶן׃<verse eID="Ps.94.16" />
  <verse osisID="Ps.94.17" sID="Ps.94.17" n="יז" />לוּלֵ֣י יְ֭הֹוָה עֶזְרָ֣תָה לִּ֑י כִּמְעַ֓ט ׀ שָׁכְנָ֖ה דוּמָ֣ה נַפְשִֽׁי׃<verse eID="Ps.94.17" />
  <verse osisID="Ps.94.18" sID="Ps.94.18" n="יח" />אִם־אָ֭מַרְתִּי מָ֣טָה רַגְלִ֑י חַסְדְּךָ֥ יְ֝הֹוָ֗ה יִסְעָדֵֽנִי׃<verse eID="Ps.94.18" />
  <verse osisID="Ps.94.19" sID="Ps.94.19" n="יט" />בְּרֹ֣ב שַׂרְעַפַּ֣י בְּקִרְבִּ֑י תַּ֝נְחוּמֶ֗יךָ יְֽשַׁעַשְׁע֥וּ נַפְשִֽׁי׃<verse eID="Ps.94.19" />
  <verse osisID="Ps.94.20" sID="Ps.94.20" n="כ" />הַֽ֭יְחׇבְרְךָ כִּסֵּ֣א הַוּ֑וֹת יֹצֵ֖ר עָמָ֣ל עֲלֵי־חֹֽק׃<verse eID="Ps.94.20" />
  <verse osisID="Ps.94.21" sID="Ps.94.21" n="כא" />יָ֭גוֹדּוּ עַל־נֶ֣פֶשׁ צַדִּ֑יק וְדָ֖ם נָקִ֣י יַרְשִֽׁיעוּ׃<verse eID="Ps.94.21" />
  <verse osisID="Ps.94.22" sID="Ps.94.22" n="כב" />וַיְהִ֬י יְהֹוָ֣ה לִ֣י לְמִשְׂגָּ֑ב וֵ֝אלֹהַ֗י לְצ֣וּר מַחְסִֽי׃<verse eID="Ps.94.22" />
  <verse osisID="Ps.94.23" sID="Ps.94.23" n="כג" />וַיָּ֤שֶׁב עֲלֵיהֶ֨ם ׀ אֶת־אוֹנָ֗ם וּבְרָעָתָ֥ם יַצְמִיתֵ֑ם יַ֝צְמִיתֵ֗ם יְהֹוָ֥ה אֱלֹהֵֽינוּ׃<verse eID="Ps.94.23" />
  <chapter eID="Ps.94" />
  <lb />
  <lb />
  <chapter osisID="Ps.95" sID="Ps.95" n="צה" />
  <verse osisID="Ps.95.1" sID="Ps.95.1" n="א" />לְ֭כוּ נְרַנְּנָ֣ה לַיהֹוָ֑ה נָ֝רִ֗יעָה לְצ֣וּר יִשְׁעֵֽנוּ׃<verse eID="Ps.95.1" />
  <verse osisID="Ps.95.2" sID="Ps.95.2" n="ב" />נְקַדְּמָ֣ה פָנָ֣יו בְּתוֹדָ֑ה בִּ֝זְמִר֗וֹת נָרִ֥יעַֽ לֽוֹ׃<verse eID="Ps.95.2" />
  <verse osisID="Ps.95.3" sID="Ps.95.3" n="ג" />כִּ֤י אֵ֣ל גָּד֣וֹל יְהֹוָ֑ה וּמֶ֥לֶךְ גָּ֝ד֗וֹל עַל־כׇּל־אֱלֹהִֽים׃<verse eID="Ps.95.3" />
  <verse osisID="Ps.95.4" sID="Ps.95.4" n="ד" />אֲשֶׁ֣ר בְּ֭יָדוֹ מֶחְקְרֵי־אָ֑רֶץ וְתוֹעֲפֹ֖ת הָרִ֣ים לֽוֹ׃<verse eID="Ps.95.4" />
  <verse osisID="Ps.95.5" sID="Ps.95.5" n="ה" />אֲשֶׁר־ל֣וֹ הַ֭יָּם וְה֣וּא עָשָׂ֑הוּ וְ֝יַבֶּ֗שֶׁת יָדָ֥יו יָצָֽרוּ׃<verse eID="Ps.95.5" />
  <verse osisID="Ps.95.6" sID="Ps.95.6" n="ו" />בֹּ֭אוּ נִשְׁתַּחֲוֶ֣ה וְנִכְרָ֑עָה נִ֝בְרְכָ֗ה לִֽפְנֵי־יְהֹוָ֥ה עֹשֵֽׂנוּ׃<verse eID="Ps.95.6" />
  <verse osisID="Ps.95.7" sID="Ps.95.7" n="ז" />כִּ֘י ה֤וּא אֱלֹהֵ֗ינוּ וַאֲנַ֤חְנוּ עַ֣ם מַ֭רְעִיתוֹ וְצֹ֣אן יָד֑וֹ הַ֝יּ֗וֹם אִֽם־בְּקֹל֥וֹ תִשְׁמָֽעוּ׃<verse eID="Ps.95.7" />
  <verse osisID="Ps.95.8" sID="Ps.95.8" n="ח" />אַל־תַּקְשׁ֣וּ לְ֭בַבְכֶם כִּמְרִיבָ֑ה כְּי֥וֹם מַ֝סָּ֗ה בַּמִּדְבָּֽר׃<verse eID="Ps.95.8" />
  <verse osisID="Ps.95.9" sID="Ps.95.9" n="ט" />אֲשֶׁ֣ר נִ֭סּוּנִי אֲבֽוֹתֵיכֶ֑ם בְּ֝חָנ֗וּנִי גַּם־רָא֥וּ פׇעֳלִֽי׃<verse eID="Ps.95.9" />
  <verse osisID="Ps.95.10" sID="Ps.95.10" n="י" />אַרְבָּ֘עִ֤ים שָׁנָ֨ה ׀ אָ֘ק֤וּט בְּד֗וֹר וָאֹמַ֗ר עַ֤ם תֹּעֵ֣י לֵבָ֣ב הֵ֑ם וְ֝הֵ֗ם לֹא־יָדְע֥וּ דְרָכָֽי׃<verse eID="Ps.95.10" />
  <verse osisID="Ps.95.11" sID="Ps.95.11" n="יא" />אֲשֶׁר־נִשְׁבַּ֥עְתִּי בְאַפִּ֑י אִם־יְ֝בֹא֗וּן אֶל־מְנוּחָתִֽי׃<verse eID="Ps.95.11" />
  <chapter eID="Ps.95" />
  <lb />
  <lb />
  <chapter osisID="Ps.96" sID="Ps.96" n="צו" />
  <verse osisID="Ps.96.1" sID="Ps.96.1" n="א" />שִׁ֣ירוּ לַ֭יהֹוָה שִׁ֣יר חָדָ֑שׁ שִׁ֥ירוּ לַ֝יהֹוָ֗ה כׇּל־הָאָֽרֶץ׃<verse eID="Ps.96.1" />
  <verse osisID="Ps.96.2" sID="Ps.96.2" n="ב" />שִׁ֣ירוּ לַ֭יהֹוָה בָּרְכ֣וּ שְׁמ֑וֹ בַּשְּׂר֥וּ מִיּֽוֹם־לְ֝י֗וֹם יְשׁוּעָתֽוֹ׃<verse eID="Ps.96.2" />
  <verse osisID="Ps.96.3" sID="Ps.96.3" n="ג" />סַפְּר֣וּ בַגּוֹיִ֣ם כְּבוֹד֑וֹ בְּכׇל־הָ֝עַמִּ֗ים נִפְלְאוֹתָֽיו׃<verse eID="Ps.96.3" />
  <verse osisID="Ps.96.4" sID="Ps.96.4" n="ד" />כִּ֥י גָ֘ד֤וֹל יְהֹוָ֣ה וּמְהֻלָּ֣ל מְאֹ֑ד נוֹרָ֥א ה֝֗וּא עַל־כׇּל־אֱלֹהִֽים׃<verse eID="Ps.96.4" />
  <verse osisID="Ps.96.5" sID="Ps.96.5" n="ה" />כִּ֤י ׀ כׇּל־אֱלֹהֵ֣י הָעַמִּ֣ים אֱלִילִ֑ים וַ֝יהֹוָ֗ה שָׁמַ֥יִם עָשָֽׂה׃<verse eID="Ps.96.5" />
  <verse osisID="Ps.96.6" sID="Ps.96.6" n="ו" />הוֹד־וְהָדָ֥ר לְפָנָ֑יו עֹ֥ז וְ֝תִפְאֶ֗רֶת בְּמִקְדָּשֽׁוֹ׃<verse eID="Ps.96.6" />
  <verse osisID="Ps.96.7" sID="Ps.96.7" n="ז" />הָב֣וּ לַ֭יהֹוָה מִשְׁפְּח֣וֹת עַמִּ֑ים הָב֥וּ לַ֝יהֹוָ֗ה כָּב֥וֹד וָעֹֽז׃<verse eID="Ps.96.7" />
  <verse osisID="Ps.96.8" sID="Ps.96.8" n="ח" />הָב֣וּ לַ֭יהֹוָה כְּב֣וֹד שְׁמ֑וֹ שְׂאֽוּ־מִ֝נְחָ֗ה וּבֹ֥אוּ לְחַצְרוֹתָֽיו׃<verse eID="Ps.96.8" />
  <verse osisID="Ps.96.9" sID="Ps.96.9" n="ט" />הִשְׁתַּחֲו֣וּ לַ֭יהֹוָה בְּהַדְרַת־קֹ֑דֶשׁ חִ֥ילוּ מִ֝פָּנָ֗יו כׇּל־הָאָֽרֶץ׃<verse eID="Ps.96.9" />
  <verse osisID="Ps.96.10" sID="Ps.96.10" n="י" />אִמְר֤וּ בַגּוֹיִ֨ם ׀ יְ֘הֹוָ֤ה מָלָ֗ךְ אַף־תִּכּ֣וֹן תֵּ֭בֵל בַּל־תִּמּ֑וֹט יָדִ֥ין עַ֝מִּ֗ים בְּמֵישָׁרִֽים׃<verse eID="Ps.96.10" />
  <verse osisID="Ps.96.11" sID="Ps.96.11" n="יא" />יִשְׂמְח֣וּ הַ֭שָּׁמַיִם וְתָגֵ֣ל הָאָ֑רֶץ יִֽרְעַ֥ם הַ֝יָּ֗ם וּמְלֹאֽוֹ׃<verse eID="Ps.96.11" />
  <verse osisID="Ps.96.12" sID="Ps.96.12" n="יב" />יַעֲלֹ֣ז שָׂ֭דַי וְכׇל־אֲשֶׁר־בּ֑וֹ אָ֥ז יְ֝רַנְּנ֗וּ כׇּל־עֲצֵי־יָֽעַר׃<verse eID="Ps.96.12" />
  <verse osisID="Ps.96.13" sID="Ps.96.13" n="יג" />לִפְנֵ֤י יְהֹוָ֨ה ׀ כִּ֬י בָ֗א כִּ֥י בָא֮ לִשְׁפֹּ֢ט הָ֫אָ֥רֶץ יִשְׁפֹּֽט־תֵּבֵ֥ל בְּצֶ֑דֶק וְ֝עַמִּ֗ים בֶּאֱמוּנָתֽוֹ׃<verse eID="Ps.96.13" />
  <chapter eID="Ps.96" />
  <lb />
  <lb />
  <chapter osisID="Ps.97" sID="Ps.97" n="צז" />
  <verse osisID="Ps.97.1" sID="Ps.97.1" n="א" />יְהֹוָ֣ה מָ֭לָךְ תָּגֵ֣ל הָאָ֑רֶץ יִ֝שְׂמְח֗וּ אִיִּ֥ים רַבִּֽים׃<verse eID="Ps.97.1" />
  <verse osisID="Ps.97.2" sID="Ps.97.2" n="ב" />עָנָ֣ן וַעֲרָפֶ֣ל סְבִיבָ֑יו צֶ֥דֶק וּ֝מִשְׁפָּ֗ט מְכ֣וֹן כִּסְאֽוֹ׃<verse eID="Ps.97.2" />
  <verse osisID="Ps.97.3" sID="Ps.97.3" n="ג" />אֵ֭שׁ לְפָנָ֣יו תֵּלֵ֑ךְ וּתְלַהֵ֖ט סָבִ֣יב צָרָֽיו׃<verse eID="Ps.97.3" />
  <verse osisID="Ps.97.4" sID="Ps.97.4" n="ד" />הֵאִ֣ירוּ בְרָקָ֣יו תֵּבֵ֑ל רָאֲתָ֖ה וַתָּחֵ֣ל הָאָֽרֶץ׃<verse eID="Ps.97.4" />
  <verse osisID="Ps.97.5" sID="Ps.97.5" n="ה" />הָרִ֗ים כַּדּוֹנַ֗ג נָ֭מַסּוּ מִלִּפְנֵ֣י יְהֹוָ֑ה מִ֝לִּפְנֵ֗י אֲד֣וֹן כׇּל־הָאָֽרֶץ׃<verse eID="Ps.97.5" />
  <verse osisID="Ps.97.6" sID="Ps.97.6" n="ו" />הִגִּ֣ידוּ הַשָּׁמַ֣יִם צִדְק֑וֹ וְרָא֖וּ כׇל־הָעַמִּ֣ים כְּבוֹדֽוֹ׃<verse eID="Ps.97.6" />
  <verse osisID="Ps.97.7" sID="Ps.97.7" n="ז" />יֵבֹ֤שׁוּ ׀ כׇּל־עֹ֬בְדֵי פֶ֗סֶל הַמִּֽתְהַלְלִ֥ים בָּאֱלִילִ֑ים הִשְׁתַּחֲווּ־ל֝֗וֹ כׇּל־אֱלֹהִֽים׃<verse eID="Ps.97.7" />
  <verse osisID="Ps.97.8" sID="Ps.97.8" n="ח" />שָׁמְעָ֬ה וַתִּשְׂמַ֨ח ׀ צִיּ֗וֹן וַ֭תָּגֵלְנָה בְּנ֣וֹת יְהוּדָ֑ה לְמַ֖עַן מִשְׁפָּטֶ֣יךָ יְהֹוָֽה׃<verse eID="Ps.97.8" />
  <verse osisID="Ps.97.9" sID="Ps.97.9" n="ט" />כִּֽי־אַתָּ֤ה יְהֹוָ֗ה עֶלְי֥וֹן עַל־כׇּל־הָאָ֑רֶץ מְאֹ֥ד נַ֝עֲלֵ֗יתָ עַל־כׇּל־אֱלֹהִֽים׃<verse eID="Ps.97.9" />
  <verse osisID="Ps.97.10" sID="Ps.97.10" n="י" />אֹֽהֲבֵ֥י יְהֹוָ֗ה שִׂנְא֫וּ<seg type="x-implicit-maqaf">־</seg>רָ֥ע שֹׁ֭מֵר נַפְשׁ֣וֹת חֲסִידָ֑יו מִיַּ֥ד רְ֝שָׁעִ֗ים יַצִּילֵֽם׃<verse eID="Ps.97.10" />
  <verse osisID="Ps.97.11" sID="Ps.97.11" n="יא" />א֭וֹר זָרֻ֣עַ לַצַּדִּ֑יק וּֽלְיִשְׁרֵי־לֵ֥ב שִׂמְחָֽה׃<verse eID="Ps.97.11" />
  <verse osisID="Ps.97.12" sID="Ps.97.12" n="יב" />שִׂמְח֣וּ צַ֭דִּיקִים בַּיהֹוָ֑ה וְ֝הוֹד֗וּ לְזֵ֣כֶר קׇדְשֽׁוֹ׃<verse eID="Ps.97.12" />
  <chapter eID="Ps.97" />
  <lb />
  <lb />
  <chapter osisID="Ps.98" sID="Ps.98" n="צח" />
  <verse osisID="Ps.98.1" sID="Ps.98.1" n="א" />מִזְמ֡וֹר שִׁ֤ירוּ לַיהֹוָ֨ה ׀ שִׁ֣יר חָ֭דָשׁ כִּֽי־נִפְלָא֣וֹת עָשָׂ֑ה הוֹשִׁיעָה־לּ֥וֹ יְ֝מִינ֗וֹ וּזְר֥וֹעַ קׇדְשֽׁוֹ׃<verse eID="Ps.98.1" />
  <verse osisID="Ps.98.2" sID="Ps.98.2" n="ב" />הוֹדִ֣יעַ יְ֭הֹוָה יְשׁוּעָת֑וֹ לְעֵינֵ֥י הַ֝גּוֹיִ֗ם גִּלָּ֥ה צִדְקָתֽוֹ׃<verse eID="Ps.98.2" />
  <verse osisID="Ps.98.3" sID="Ps.98.3" n="ג" />זָ֘כַ֤ר חַסְדּ֨וֹ ׀ וֶ֥אֱֽמוּנָתוֹ֮ לְבֵ֢ית יִשְׂרָ֫אֵ֥ל רָא֥וּ כׇל־אַפְסֵי־אָ֑רֶץ אֵ֝֗ת יְשׁוּעַ֥ת אֱלֹהֵֽינוּ׃<verse eID="Ps.98.3" />
  <verse osisID="Ps.98.4" sID="Ps.98.4" n="ד" />הָרִ֣יעוּ לַ֭יהֹוָה כׇּל־הָאָ֑רֶץ פִּצְח֖וּ וְרַנְּנ֣וּ וְזַמֵּֽרוּ׃<verse eID="Ps.98.4" />
  <verse osisID="Ps.98.5" sID="Ps.98.5" n="ה" />זַמְּר֣וּ לַיהֹוָ֣ה בְּכִנּ֑וֹר בְּ֝כִנּ֗וֹר וְק֣וֹל זִמְרָֽה׃<verse eID="Ps.98.5" />
  <verse osisID="Ps.98.6" sID="Ps.98.6" n="ו" />בַּ֭חֲצֹ֣צְרוֹת וְק֣וֹל שׁוֹפָ֑ר הָ֝רִ֗יעוּ לִפְנֵ֤י ׀ הַמֶּ֬לֶךְ יְהֹוָֽה׃<verse eID="Ps.98.6" />
  <verse osisID="Ps.98.7" sID="Ps.98.7" n="ז" />יִרְעַ֣ם הַ֭יָּם וּמְלֹא֑וֹ תֵּ֝בֵ֗ל וְיֹ֣שְׁבֵי בָֽהּ׃<verse eID="Ps.98.7" />
  <verse osisID="Ps.98.8" sID="Ps.98.8" n="ח" />נְהָר֥וֹת יִמְחֲאוּ־כָ֑ף יַ֝֗חַד הָרִ֥ים יְרַנֵּֽנוּ׃<verse eID="Ps.98.8" />
  <verse osisID="Ps.98.9" sID="Ps.98.9" n="ט" />לִ֥פְֽנֵי יְהֹוָ֗ה כִּ֥י בָא֮ לִשְׁפֹּ֢ט הָ֫אָ֥רֶץ יִשְׁפֹּֽט־תֵּבֵ֥ל בְּצֶ֑דֶק וְ֝עַמִּ֗ים בְּמֵישָׁרִֽים׃<verse eID="Ps.98.9" />
  <chapter eID="Ps.98" />
  <lb />
  <lb />
  <chapter osisID="Ps.99" sID="Ps.99" n="צט" />
  <verse osisID="Ps.99.1" sID="Ps.99.1" n="א" />יְהֹוָ֣ה מָ֭לָךְ יִרְגְּז֣וּ עַמִּ֑ים יֹשֵׁ֥ב כְּ֝רוּבִ֗ים תָּנ֥וּט הָאָֽרֶץ׃<verse eID="Ps.99.1" />
  <verse osisID="Ps.99.2" sID="Ps.99.2" n="ב" />יְ֭הֹוָה בְּצִיּ֣וֹן גָּד֑וֹל וְרָ֥ם ה֝֗וּא עַל־כׇּל־הָעַמִּֽים׃<verse eID="Ps.99.2" />
  <verse osisID="Ps.99.3" sID="Ps.99.3" n="ג" />יוֹד֣וּ שִׁ֭מְךָ גָּד֥וֹל וְנוֹרָ֗א קָד֥וֹשׁ הֽוּא׃<verse eID="Ps.99.3" />
  <verse osisID="Ps.99.4" sID="Ps.99.4" n="ד" />וְעֹ֥ז מֶלֶךְ֮ מִשְׁפָּ֢ט אָ֫הֵ֥ב אַ֭תָּה כּוֹנַ֣נְתָּ מֵישָׁרִ֑ים מִשְׁפָּ֥ט וּ֝צְדָקָ֗ה בְּיַעֲקֹ֤ב ׀ אַתָּ֬ה עָשִֽׂיתָ׃<verse eID="Ps.99.4" />
  <verse osisID="Ps.99.5" sID="Ps.99.5" n="ה" />רוֹמְמ֡וּ יְ֘הֹוָ֤ה אֱלֹהֵ֗ינוּ וְֽ֭הִשְׁתַּחֲווּ לַהֲדֹ֥ם רַגְלָ֗יו קָד֥וֹשׁ הֽוּא׃<verse eID="Ps.99.5" />
  <verse osisID="Ps.99.6" sID="Ps.99.6" n="ו" />מֹ֘שֶׁ֤ה וְאַֽהֲרֹ֨ן ׀ בְּֽכֹהֲנָ֗יו וּ֭שְׁמוּאֵל בְּקֹרְאֵ֣י שְׁמ֑וֹ קֹרִ֥אים אֶל־יְ֝הֹוָ֗ה וְה֣וּא יַעֲנֵֽם׃<verse eID="Ps.99.6" />
  <verse osisID="Ps.99.7" sID="Ps.99.7" n="ז" />בְּעַמּ֣וּד עָ֭נָן יְדַבֵּ֣ר אֲלֵיהֶ֑ם שָׁמְר֥וּ עֵ֝דֹתָ֗יו וְחֹ֣ק נָֽתַן־לָֽמוֹ׃<verse eID="Ps.99.7" />
  <verse osisID="Ps.99.8" sID="Ps.99.8" n="ח" />יְהֹוָ֣ה אֱלֹהֵינוּ֮ אַתָּ֢ה עֲנִ֫יתָ֥ם אֵ֣ל נֹ֭שֵׂא הָיִ֣יתָ לָהֶ֑ם וְ֝נֹקֵ֗ם עַל־עֲלִילוֹתָֽם׃<verse eID="Ps.99.8" />
  <verse osisID="Ps.99.9" sID="Ps.99.9" n="ט" />רוֹמְמ֡וּ יְ֘הֹוָ֤ה אֱלֹהֵ֗ינוּ וְֽ֭הִשְׁתַּחֲווּ לְהַ֣ר קׇדְשׁ֑וֹ כִּי־קָ֝ד֗וֹשׁ יְהֹוָ֥ה אֱלֹהֵֽינוּ׃<verse eID="Ps.99.9" />
  <chapter eID="Ps.99" />
  <lb />
  <lb />
  <chapter osisID="Ps.100" sID="Ps.100" n="ק" />
  <verse osisID="Ps.100.1" sID="Ps.100.1" n="א" />מִזְמ֥וֹר לְתוֹדָ֑ה הָרִ֥יעוּ לַ֝יהֹוָ֗ה כׇּל־הָאָֽרֶץ׃<verse eID="Ps.100.1" />
  <verse osisID="Ps.100.2" sID="Ps.100.2" n="ב" />עִבְד֣וּ אֶת־יְהֹוָ֣ה בְּשִׂמְחָ֑ה בֹּ֥אוּ לְ֝פָנָ֗יו בִּרְנָנָֽה׃<verse eID="Ps.100.2" />
  <verse osisID="Ps.100.3" sID="Ps.100.3" n="ג" />דְּע֗וּ כִּֽי־יְהֹוָה֮ ה֤וּא אֱלֹ֫הִ֥ים הֽוּא־עָ֭שָׂנוּ <seg type="x-ketiv">ולא</seg> וְל֣וֹ אֲנַ֑חְנוּ עַ֝מּ֗וֹ וְצֹ֣אן מַרְעִיתֽוֹ׃<verse eID="Ps.100.3" />
  <verse osisID="Ps.100.4" sID="Ps.100.4" n="ד" />בֹּ֤אוּ שְׁעָרָ֨יו ׀ בְּתוֹדָ֗ה חֲצֵרֹתָ֥יו בִּתְהִלָּ֑ה הוֹדוּ־ל֝֗וֹ בָּרְכ֥וּ שְׁמֽוֹ׃<verse eID="Ps.100.4" />
  <verse osisID="Ps.100.5" sID="Ps.100.5" n="ה" />כִּי־ט֣וֹב יְ֭הֹוָה לְעוֹלָ֣ם חַסְדּ֑וֹ וְעַד־דֹּ֥ר וָ֝דֹ֗ר אֱמוּנָתֽוֹ׃<verse eID="Ps.100.5" />
  <chapter eID="Ps.100" />
  <lb />
  <lb />
  <chapter osisID="Ps.101" sID="Ps.101" n="קא" />
  <verse osisID="Ps.101.1" sID="Ps.101.1" n="א" />לְדָוִ֗ד מִ֫זְמ֥וֹר חֶֽסֶד־וּמִשְׁפָּ֥ט אָשִׁ֑ירָה לְךָ֖ יְהֹוָ֣ה אֲזַמֵּֽרָה׃<verse eID="Ps.101.1" />
  <verse osisID="Ps.101.2" sID="Ps.101.2" n="ב" />אַשְׂכִּ֤ילָה ׀ בְּדֶ֬רֶךְ תָּמִ֗ים מָ֭תַי תָּב֣וֹא אֵלָ֑י אֶתְהַלֵּ֥ךְ בְּתׇם־לְ֝בָבִ֗י בְּקֶ֣רֶב בֵּיתִֽי׃<verse eID="Ps.101.2" />
  <verse osisID="Ps.101.3" sID="Ps.101.3" n="ג" />לֹֽא־אָשִׁ֨ית ׀ לְנֶ֥גֶד עֵינַ֗י דְּֽבַר־בְּלִ֫יָּ֥עַל עֲשֹֽׂה־סֵטִ֥ים שָׂנֵ֑אתִי לֹ֖א יִדְבַּ֣ק בִּֽי׃<verse eID="Ps.101.3" />
  <verse osisID="Ps.101.4" sID="Ps.101.4" n="ד" />לֵבָ֣ב עִ֭קֵּשׁ יָס֣וּר מִמֶּ֑נִּי רָ֝֗ע לֹ֣א אֵדָֽע׃<verse eID="Ps.101.4" />
  <verse osisID="Ps.101.5" sID="Ps.101.5" n="ה" />
  <seg type="x-ketiv">מלושני</seg> מְלׇשְׁנִ֬י בַסֵּ֨תֶר ׀ רֵעֵהוּ֮ אוֹת֢וֹ אַ֫צְמִ֥ית גְּֽבַהּ־עֵ֭ינַיִם וּרְחַ֣ב לֵבָ֑ב אֹ֝ת֗וֹ לֹ֣א אוּכָֽל׃<verse eID="Ps.101.5" />
  <verse osisID="Ps.101.6" sID="Ps.101.6" n="ו" />עֵינַ֤י ׀ בְּנֶֽאֶמְנֵי־אֶרֶץ֮ לָשֶׁ֢בֶת עִמָּ֫דִ֥י הֹ֭לֵךְ בְּדֶ֣רֶךְ תָּמִ֑ים ה֝֗וּא יְשָׁרְתֵֽנִי׃<verse eID="Ps.101.6" />
  <verse osisID="Ps.101.7" sID="Ps.101.7" n="ז" />לֹֽא־יֵשֵׁ֨ב ׀ בְּקֶ֥רֶב בֵּיתִי֮ עֹשֵׂ֢ה רְמִ֫יָּ֥ה דֹּבֵ֥ר שְׁקָרִ֑ים לֹֽא־יִ֝כּ֗וֹן לְנֶ֣גֶד עֵינָֽי׃<verse eID="Ps.101.7" />
  <verse osisID="Ps.101.8" sID="Ps.101.8" n="ח" />לַבְּקָרִ֗ים אַצְמִ֥ית כׇּל־רִשְׁעֵי־אָ֑רֶץ לְהַכְרִ֥ית מֵעִיר־יְ֝הֹוָ֗ה כׇּל־פֹּ֥עֲלֵי אָֽוֶן׃<verse eID="Ps.101.8" />
  <chapter eID="Ps.101" />
  <lb />
  <lb />
  <chapter osisID="Ps.102" sID="Ps.102" n="קב" />
  <verse osisID="Ps.102.1" sID="Ps.102.1" n="א" />תְּ֭פִלָּה לְעָנִ֣י כִֽי־יַעֲטֹ֑ף וְלִפְנֵ֥י יְ֝הֹוָ֗ה יִשְׁפֹּ֥ךְ שִׂיחֽוֹ׃<verse eID="Ps.102.1" />
  <verse osisID="Ps.102.2" sID="Ps.102.2" n="ב" />יְ֭הֹוָה שִׁמְעָ֣ה תְפִלָּתִ֑י וְ֝שַׁוְעָתִ֗י אֵלֶ֥יךָ תָבֽוֹא׃<verse eID="Ps.102.2" />
  <verse osisID="Ps.102.3" sID="Ps.102.3" n="ג" />אַל־תַּסְתֵּ֬ר פָּנֶ֨יךָ ׀ מִמֶּנִּי֮ בְּי֢וֹם צַ֫ר<seg type="x-implicit-maqaf">־</seg>לִ֥י הַטֵּֽה־אֵלַ֥י אׇזְנֶ֑ךָ בְּי֥וֹם אֶ֝קְרָ֗א מַהֵ֥ר עֲנֵֽנִי׃<verse eID="Ps.102.3" />
  <verse osisID="Ps.102.4" sID="Ps.102.4" n="ד" />כִּֽי־כָל֣וּ בְעָשָׁ֣ן יָמָ֑י וְ֝עַצְמוֹתַ֗י כְּמוֹקֵ֥ד נִחָֽרוּ׃<verse eID="Ps.102.4" />
  <verse osisID="Ps.102.5" sID="Ps.102.5" n="ה" />הוּכָּה־כָעֵ֣שֶׂב וַיִּבַ֣שׁ לִבִּ֑י כִּֽי־שָׁ֝כַ֗חְתִּי מֵאֲכֹ֥ל לַחְמִֽי׃<verse eID="Ps.102.5" />
  <verse osisID="Ps.102.6" sID="Ps.102.6" n="ו" />מִקּ֥וֹל אַנְחָתִ֑י דָּבְקָ֥ה עַ֝צְמִ֗י לִבְשָׂרִֽי׃<verse eID="Ps.102.6" />
  <verse osisID="Ps.102.7" sID="Ps.102.7" n="ז" />דָּ֭מִיתִי לִקְאַ֣ת מִדְבָּ֑ר הָ֝יִ֗יתִי כְּכ֣וֹס חֳרָבֽוֹת׃<verse eID="Ps.102.7" />
  <verse osisID="Ps.102.8" sID="Ps.102.8" n="ח" />שָׁקַ֥דְתִּי וָאֶהְיֶ֑ה כְּ֝צִפּ֗וֹר בּוֹדֵ֥ד עַל־גָּֽג׃<verse eID="Ps.102.8" />
  <verse osisID="Ps.102.9" sID="Ps.102.9" n="ט" />כׇּל־הַ֭יּוֹם חֵרְפ֣וּנִי אוֹיְבָ֑י מְ֝הוֹלָלַ֗י בִּ֣י נִשְׁבָּֽעוּ׃<verse eID="Ps.102.9" />
  <verse osisID="Ps.102.10" sID="Ps.102.10" n="י" />כִּי־אֵ֭פֶר כַּלֶּ֣חֶם אָכָ֑לְתִּי וְ֝שִׁקֻּוַ֗י בִּבְכִ֥י מָסָֽכְתִּי׃<verse eID="Ps.102.10" />
  <verse osisID="Ps.102.11" sID="Ps.102.11" n="יא" />מִפְּנֵֽי־זַעַמְךָ֥ וְקִצְפֶּ֑ךָ כִּ֥י נְ֝שָׂאתַ֗נִי וַתַּשְׁלִיכֵֽנִי׃<verse eID="Ps.102.11" />
  <verse osisID="Ps.102.12" sID="Ps.102.12" n="יב" />יָ֭מַי כְּצֵ֣ל נָט֑וּי וַ֝אֲנִ֗י כָּעֵ֥שֶׂב אִיבָֽשׁ׃<verse eID="Ps.102.12" />
  <verse osisID="Ps.102.13" sID="Ps.102.13" n="יג" />וְאַתָּ֣ה יְ֭הֹוָה לְעוֹלָ֣ם תֵּשֵׁ֑ב וְ֝זִכְרְךָ֗ לְדֹ֣ר וָדֹֽר׃<verse eID="Ps.102.13" />
  <verse osisID="Ps.102.14" sID="Ps.102.14" n="יד" />אַתָּ֣ה תָ֭קוּם תְּרַחֵ֣ם צִיּ֑וֹן כִּי־עֵ֥ת לְ֝חֶֽנְנָ֗הּ כִּי־בָ֥א מוֹעֵֽד׃<verse eID="Ps.102.14" />
  <verse osisID="Ps.102.15" sID="Ps.102.15" n="טו" />כִּי־רָצ֣וּ עֲ֭בָדֶיךָ אֶת־אֲבָנֶ֑יהָ וְֽאֶת־עֲפָרָ֥הּ יְחֹנֵֽנוּ׃<verse eID="Ps.102.15" />
  <verse osisID="Ps.102.16" sID="Ps.102.16" n="טז" />וְיִֽירְא֣וּ ג֭וֹיִם אֶת־שֵׁ֣ם יְהֹוָ֑ה וְֽכׇל־מַלְכֵ֥י הָ֝אָ֗רֶץ אֶת־כְּבוֹדֶֽךָ׃<verse eID="Ps.102.16" />
  <verse osisID="Ps.102.17" sID="Ps.102.17" n="יז" />כִּֽי־בָנָ֣ה יְהֹוָ֣ה צִיּ֑וֹן נִ֝רְאָ֗ה בִּכְבוֹדֽוֹ׃<verse eID="Ps.102.17" />
  <verse osisID="Ps.102.18" sID="Ps.102.18" n="יח" />פָּ֭נָה אֶל־תְּפִלַּ֣ת הָעַרְעָ֑ר וְלֹא־בָ֝זָ֗ה אֶת־תְּפִלָּתָֽם׃<verse eID="Ps.102.18" />
  <verse osisID="Ps.102.19" sID="Ps.102.19" n="יט" />תִּכָּ֣תֶב זֹ֭את לְד֣וֹר אַחֲר֑וֹן וְעַ֥ם נִ֝בְרָ֗א יְהַלֶּל־יָֽהּ׃<verse eID="Ps.102.19" />
  <verse osisID="Ps.102.20" sID="Ps.102.20" n="כ" />כִּֽי־הִ֭שְׁקִיף מִמְּר֣וֹם קׇדְשׁ֑וֹ יְ֝הֹוָ֗ה מִשָּׁמַ֤יִם ׀ אֶל־אֶ֬רֶץ הִבִּֽיט׃<verse eID="Ps.102.20" />
  <verse osisID="Ps.102.21" sID="Ps.102.21" n="כא" />לִ֭שְׁמֹעַ אֶנְקַ֣ת אָסִ֑יר לְ֝פַתֵּ֗חַ בְּנֵ֣י תְמוּתָֽה׃<verse eID="Ps.102.21" />
  <verse osisID="Ps.102.22" sID="Ps.102.22" n="כב" />לְסַפֵּ֣ר בְּ֭צִיּוֹן שֵׁ֣ם יְהֹוָ֑ה וּ֝תְהִלָּת֗וֹ בִּירוּשָׁלָֽ͏ִם׃<verse eID="Ps.102.22" />
  <verse osisID="Ps.102.23" sID="Ps.102.23" n="כג" />בְּהִקָּבֵ֣ץ עַמִּ֣ים יַחְדָּ֑ו וּ֝מַמְלָכ֗וֹת לַעֲבֹ֥ד אֶת־יְהֹוָֽה׃<verse eID="Ps.102.23" />
  <verse osisID="Ps.102.24" sID="Ps.102.24" n="כד" />עִנָּ֖ה בַדֶּ֥רֶךְ <seg type="x-ketiv">כחו</seg> כֹּחִ֗י קִצַּ֥ר יָמָֽי׃<verse eID="Ps.102.24" />
  <verse osisID="Ps.102.25" sID="Ps.102.25" n="כה" />אֹמַ֗ר אֵלִ֗י אַֽל־תַּ֭עֲלֵנִי בַּחֲצִ֣י יָמָ֑י בְּד֖וֹר דּוֹרִ֣ים שְׁנוֹתֶֽיךָ׃<verse eID="Ps.102.25" />
  <verse osisID="Ps.102.26" sID="Ps.102.26" n="כו" />לְ֭פָנִים הָאָ֣רֶץ יָסַ֑דְתָּ וּֽמַעֲשֵׂ֖ה יָדֶ֣יךָ שָׁמָֽיִם׃<verse eID="Ps.102.26" />
  <verse osisID="Ps.102.27" sID="Ps.102.27" n="כז" />הֵ֤מָּה ׀ יֹאבֵדוּ֮ וְאַתָּ֢ה תַ֫עֲמֹ֥ד וְ֭כֻלָּם כַּבֶּ֣גֶד יִבְל֑וּ כַּלְּב֖וּשׁ תַּחֲלִיפֵ֣ם וְֽיַחֲלֹֽפוּ׃<verse eID="Ps.102.27" />
  <verse osisID="Ps.102.28" sID="Ps.102.28" n="כח" />וְאַתָּה־ה֑וּא וּ֝שְׁנוֹתֶ֗יךָ לֹ֣א יִתָּֽמּוּ׃<verse eID="Ps.102.28" />
  <verse osisID="Ps.102.29" sID="Ps.102.29" n="כט" />בְּנֵֽי־עֲבָדֶ֥יךָ יִשְׁכּ֑וֹנוּ וְ֝זַרְעָ֗ם לְפָנֶ֥יךָ יִכּֽוֹן׃<verse eID="Ps.102.29" />
  <chapter eID="Ps.102" />
  <lb />
  <lb />
  <chapter osisID="Ps.103" sID="Ps.103" n="קג" />
  <verse osisID="Ps.103.1" sID="Ps.103.1" n="א" />לְדָוִ֨ד ׀ בָּרְכִ֣י נַ֭פְשִׁי אֶת־יְהֹוָ֑ה וְכׇל־קְ֝רָבַ֗י אֶת־שֵׁ֥ם קׇדְשֽׁוֹ׃<verse eID="Ps.103.1" />
  <verse osisID="Ps.103.2" sID="Ps.103.2" n="ב" />בָּרְכִ֣י נַ֭פְשִׁי אֶת־יְהֹוָ֑ה וְאַל־תִּ֝שְׁכְּחִ֗י כׇּל־גְּמוּלָֽיו׃<verse eID="Ps.103.2" />
  <verse osisID="Ps.103.3" sID="Ps.103.3" n="ג" />הַסֹּלֵ֥חַ לְכׇל־עֲוֺנֵ֑כִי הָ֝רֹפֵ֗א לְכׇל־תַּחֲלוּאָֽיְכִי׃<verse eID="Ps.103.3" />
  <verse osisID="Ps.103.4" sID="Ps.103.4" n="ד" />הַגּוֹאֵ֣ל מִשַּׁ֣חַת חַיָּ֑יְכִי הַֽ֝מְעַטְּרֵ֗כִי חֶ֣סֶד וְרַחֲמִֽים׃<verse eID="Ps.103.4" />
  <verse osisID="Ps.103.5" sID="Ps.103.5" n="ה" />הַמַּשְׂבִּ֣יעַ בַּטּ֣וֹב עֶדְיֵ֑ךְ תִּתְחַדֵּ֖שׁ כַּנֶּ֣שֶׁר נְעוּרָֽיְכִי׃<verse eID="Ps.103.5" />
  <verse osisID="Ps.103.6" sID="Ps.103.6" n="ו" />עֹשֵׂ֣ה צְדָק֣וֹת יְהֹוָ֑ה וּ֝מִשְׁפָּטִ֗ים לְכׇל־עֲשׁוּקִֽים׃<verse eID="Ps.103.6" />
  <verse osisID="Ps.103.7" sID="Ps.103.7" n="ז" />יוֹדִ֣יעַ דְּרָכָ֣יו לְמֹשֶׁ֑ה לִבְנֵ֥י יִ֝שְׂרָאֵ֗ל עֲלִילוֹתָֽיו׃<verse eID="Ps.103.7" />
  <verse osisID="Ps.103.8" sID="Ps.103.8" n="ח" />רַח֣וּם וְחַנּ֣וּן יְהֹוָ֑ה אֶ֖רֶךְ אַפַּ֣יִם וְרַב־חָֽסֶד׃<verse eID="Ps.103.8" />
  <verse osisID="Ps.103.9" sID="Ps.103.9" n="ט" />לֹא־לָנֶ֥צַח יָרִ֑יב וְלֹ֖א לְעוֹלָ֣ם יִטּֽוֹר׃<verse eID="Ps.103.9" />
  <verse osisID="Ps.103.10" sID="Ps.103.10" n="י" />לֹ֣א כַ֭חֲטָאֵינוּ עָ֣שָׂה לָ֑נוּ וְלֹ֥א כַ֝עֲוֺנֹתֵ֗ינוּ גָּמַ֥ל עָלֵֽינוּ׃<verse eID="Ps.103.10" />
  <verse osisID="Ps.103.11" sID="Ps.103.11" n="יא" />כִּ֤י כִגְבֹ֣הַּ שָׁ֭מַיִם עַל־הָאָ֑רֶץ גָּבַ֥ר חַ֝סְדּ֗וֹ עַל־יְרֵאָֽיו׃<verse eID="Ps.103.11" />
  <verse osisID="Ps.103.12" sID="Ps.103.12" n="יב" />כִּרְחֹ֣ק מִ֭זְרָח מִֽמַּעֲרָ֑ב הִֽרְחִ֥יק מִ֝מֶּ֗נּוּ אֶת־פְּשָׁעֵֽינוּ׃<verse eID="Ps.103.12" />
  <verse osisID="Ps.103.13" sID="Ps.103.13" n="יג" />כְּרַחֵ֣ם אָ֭ב עַל־בָּנִ֑ים רִחַ֥ם יְ֝הֹוָ֗ה עַל־יְרֵאָֽיו׃<verse eID="Ps.103.13" />
  <verse osisID="Ps.103.14" sID="Ps.103.14" n="יד" />כִּי־ה֭וּא יָדַ֣ע יִצְרֵ֑נוּ זָ֝כ֗וּר כִּי־עָפָ֥ר אֲנָֽחְנוּ׃<verse eID="Ps.103.14" />
  <verse osisID="Ps.103.15" sID="Ps.103.15" n="טו" />אֱ֭נוֹשׁ כֶּחָצִ֣יר יָמָ֑יו כְּצִ֥יץ הַ֝שָּׂדֶ֗ה כֵּ֣ן יָצִֽיץ׃<verse eID="Ps.103.15" />
  <verse osisID="Ps.103.16" sID="Ps.103.16" n="טז" />כִּ֤י ר֣וּחַ עָֽבְרָה־בּ֣וֹ וְאֵינֶ֑נּוּ וְלֹֽא־יַכִּירֶ֖נּוּ ע֣וֹד מְקוֹמֽוֹ׃<verse eID="Ps.103.16" />
  <verse osisID="Ps.103.17" sID="Ps.103.17" n="יז" />וְחֶ֤סֶד יְהֹוָ֨ה ׀ מֵעוֹלָ֣ם וְעַד־ע֭וֹלָם עַל־יְרֵאָ֑יו וְ֝צִדְקָת֗וֹ לִבְנֵ֥י בָנִֽים׃<verse eID="Ps.103.17" />
  <verse osisID="Ps.103.18" sID="Ps.103.18" n="יח" />לְשֹׁמְרֵ֥י בְרִית֑וֹ וּלְזֹכְרֵ֥י פִ֝קֻּדָ֗יו לַעֲשׂוֹתָֽם׃<verse eID="Ps.103.18" />
  <verse osisID="Ps.103.19" sID="Ps.103.19" n="יט" />יְֽהֹוָ֗ה בַּ֭שָּׁמַיִם הֵכִ֣ין כִּסְא֑וֹ וּ֝מַלְכוּת֗וֹ בַּכֹּ֥ל מָשָֽׁלָה׃<verse eID="Ps.103.19" />
  <verse osisID="Ps.103.20" sID="Ps.103.20" n="כ" />בָּרְכ֥וּ יְהֹוָ֗ה מַלְאָ֫כָ֥יו גִּבֹּ֣רֵי כֹ֭חַ עֹשֵׂ֣י דְבָר֑וֹ לִ֝שְׁמֹ֗עַ בְּק֣וֹל דְּבָרֽוֹ׃<verse eID="Ps.103.20" />
  <verse osisID="Ps.103.21" sID="Ps.103.21" n="כא" />בָּרְכ֣וּ יְ֭הֹוָה כׇּל־צְבָאָ֑יו מְ֝שָׁרְתָ֗יו עֹשֵׂ֥י רְצוֹנֽוֹ׃<verse eID="Ps.103.21" />
  <verse osisID="Ps.103.22" sID="Ps.103.22" n="כב" />בָּרְכ֤וּ יְהֹוָ֨ה ׀ כׇּֽל־מַעֲשָׂ֗יו בְּכׇל־מְקֹמ֥וֹת מֶמְשַׁלְתּ֑וֹ בָּרְכִ֥י נַ֝פְשִׁ֗י אֶת־יְהֹוָֽה׃<verse eID="Ps.103.22" />
  <chapter eID="Ps.103" />
  <lb />
  <lb />
  <chapter osisID="Ps.104" sID="Ps.104" n="קד" />
  <verse osisID="Ps.104.1" sID="Ps.104.1" n="א" />בָּרְכִ֥י נַפְשִׁ֗י אֶת־יְ֫הֹוָ֥ה יְהֹוָ֣ה אֱ֭לֹהַי גָּדַ֣לְתָּ מְּאֹ֑ד ה֖וֹד וְהָדָ֣ר לָבָֽשְׁתָּ׃<verse eID="Ps.104.1" />
  <verse osisID="Ps.104.2" sID="Ps.104.2" n="ב" />עֹֽטֶה־א֭וֹר כַּשַּׂלְמָ֑ה נוֹטֶ֥ה שָׁ֝מַ֗יִם כַּיְרִיעָֽה׃<verse eID="Ps.104.2" />
  <verse osisID="Ps.104.3" sID="Ps.104.3" n="ג" />הַ֥מְקָרֶ֥ה בַמַּ֗יִם עֲֽלִיּ֫וֹתָ֥יו הַשָּׂם־עָבִ֥ים רְכוּב֑וֹ הַֽ֝מְהַלֵּ֗ךְ עַל־כַּנְפֵי־רֽוּחַ׃<verse eID="Ps.104.3" />
  <verse osisID="Ps.104.4" sID="Ps.104.4" n="ד" />עֹשֶׂ֣ה מַלְאָכָ֣יו רוּח֑וֹת מְ֝שָׁרְתָ֗יו אֵ֣שׁ לֹהֵֽט׃<verse eID="Ps.104.4" />
  <verse osisID="Ps.104.5" sID="Ps.104.5" n="ה" />יָֽסַד־אֶ֭רֶץ עַל־מְכוֹנֶ֑יהָ בַּל־תִּ֝מּ֗וֹט עוֹלָ֥ם וָעֶֽד׃<verse eID="Ps.104.5" />
  <verse osisID="Ps.104.6" sID="Ps.104.6" n="ו" />תְּ֭הוֹם כַּלְּב֣וּשׁ כִּסִּית֑וֹ עַל־הָ֝רִ֗ים יַ֖עַמְדוּ מָֽיִם׃<verse eID="Ps.104.6" />
  <verse osisID="Ps.104.7" sID="Ps.104.7" n="ז" />מִן־גַּעֲרָ֣תְךָ֣ יְנוּס֑וּן מִן־ק֥וֹל רַֽ֝עַמְךָ֗ יֵחָפֵזֽוּן׃<verse eID="Ps.104.7" />
  <verse osisID="Ps.104.8" sID="Ps.104.8" n="ח" />יַעֲל֣וּ הָ֭רִים יֵרְד֣וּ בְקָע֑וֹת אֶל־מְ֝ק֗וֹם זֶ֤ה ׀ יָסַ֬דְתָּ לָהֶֽם׃<verse eID="Ps.104.8" />
  <verse osisID="Ps.104.9" sID="Ps.104.9" n="ט" />גְּֽבוּל־שַׂ֭מְתָּ בַּל־יַעֲבֹר֑וּן בַּל־יְ֝שֻׁב֗וּן לְכַסּ֥וֹת הָאָֽרֶץ׃<verse eID="Ps.104.9" />
  <verse osisID="Ps.104.10" sID="Ps.104.10" n="י" />הַֽמְשַׁלֵּ֣חַ מַ֭עְיָנִים בַּנְּחָלִ֑ים בֵּ֥ין הָ֝רִ֗ים יְהַלֵּכֽוּן׃<verse eID="Ps.104.10" />
  <verse osisID="Ps.104.11" sID="Ps.104.11" n="יא" />יַ֭שְׁקוּ כׇּל־חַיְת֣וֹ שָׂדָ֑י יִשְׁבְּר֖וּ פְרָאִ֣ים צְמָאָֽם׃<verse eID="Ps.104.11" />
  <verse osisID="Ps.104.12" sID="Ps.104.12" n="יב" />עֲ֭לֵיהֶם עוֹף־הַשָּׁמַ֣יִם יִשְׁכּ֑וֹן מִבֵּ֥ין עֳ֝פָאיִ֗ם יִתְּנוּ־קֽוֹל׃<verse eID="Ps.104.12" />
  <verse osisID="Ps.104.13" sID="Ps.104.13" n="יג" />מַשְׁקֶ֣ה הָ֭רִים מֵעֲלִיּוֹתָ֑יו מִפְּרִ֥י מַ֝עֲשֶׂ֗יךָ תִּשְׂבַּ֥ע הָאָֽרֶץ׃<verse eID="Ps.104.13" />
  <verse osisID="Ps.104.14" sID="Ps.104.14" n="יד" />מַצְמִ֤יחַ חָצִ֨יר ׀ לַבְּהֵמָ֗ה וְ֭עֵשֶׂב לַעֲבֹדַ֣ת הָאָדָ֑ם לְה֥וֹצִיא לֶ֝֗חֶם מִן־הָאָֽרֶץ׃<verse eID="Ps.104.14" />
  <verse osisID="Ps.104.15" sID="Ps.104.15" n="טו" />וְיַ֤יִן ׀ יְשַׂמַּ֬ח לְֽבַב־אֱנ֗וֹשׁ לְהַצְהִ֣יל פָּנִ֣ים מִשָּׁ֑מֶן וְ֝לֶ֗חֶם לְֽבַב־אֱנ֥וֹשׁ יִסְעָֽד׃<verse eID="Ps.104.15" />
  <verse osisID="Ps.104.16" sID="Ps.104.16" n="טז" />יִ֭שְׂבְּעוּ עֲצֵ֣י יְהֹוָ֑ה אַֽרְזֵ֥י לְ֝בָנ֗וֹן אֲשֶׁ֣ר נָטָֽע׃<verse eID="Ps.104.16" />
  <verse osisID="Ps.104.17" sID="Ps.104.17" n="יז" />אֲשֶׁר־שָׁ֭ם צִפֳּרִ֣ים יְקַנֵּ֑נוּ חֲ֝סִידָ֗ה בְּרוֹשִׁ֥ים בֵּיתָֽהּ׃<verse eID="Ps.104.17" />
  <verse osisID="Ps.104.18" sID="Ps.104.18" n="יח" />הָרִ֣ים הַ֭גְּבֹהִים לַיְּעֵלִ֑ים סְ֝לָעִ֗ים מַחְסֶ֥ה לַֽשְׁפַנִּֽים׃<verse eID="Ps.104.18" />
  <verse osisID="Ps.104.19" sID="Ps.104.19" n="יט" />עָשָׂ֣ה יָ֭רֵחַ לְמוֹעֲדִ֑ים שֶׁ֝֗מֶשׁ יָדַ֥ע מְבוֹאֽוֹ׃<verse eID="Ps.104.19" />
  <verse osisID="Ps.104.20" sID="Ps.104.20" n="כ" />תָּֽשֶׁת־חֹ֭שֶׁךְ וִ֣יהִי לָ֑יְלָה בּוֹ־תִ֝רְמֹ֗שׂ כׇּל־חַיְתוֹ־יָֽעַר׃<verse eID="Ps.104.20" />
  <verse osisID="Ps.104.21" sID="Ps.104.21" n="כא" />הַ֭כְּפִירִים שֹׁאֲגִ֣ים לַטָּ֑רֶף וּלְבַקֵּ֖שׁ מֵאֵ֣ל אׇכְלָֽם׃<verse eID="Ps.104.21" />
  <verse osisID="Ps.104.22" sID="Ps.104.22" n="כב" />תִּזְרַ֣ח הַ֭שֶּׁמֶשׁ יֵאָסֵפ֑וּן וְאֶל־מְ֝עוֹנֹתָ֗ם יִרְבָּצֽוּן׃<verse eID="Ps.104.22" />
  <verse osisID="Ps.104.23" sID="Ps.104.23" n="כג" />יֵצֵ֣א אָדָ֣ם לְפׇעֳל֑וֹ וְֽלַעֲבֹ֖דָת֣וֹ עֲדֵי־עָֽרֶב׃<verse eID="Ps.104.23" />
  <verse osisID="Ps.104.24" sID="Ps.104.24" n="כד" />מָה־רַבּ֬וּ מַעֲשֶׂ֨יךָ ׀ יְֽהֹוָ֗ה כֻּ֭לָּם בְּחׇכְמָ֣ה עָשִׂ֑יתָ מָלְאָ֥ה הָ֝אָ֗רֶץ קִנְיָנֶֽךָ׃<verse eID="Ps.104.24" />
  <verse osisID="Ps.104.25" sID="Ps.104.25" n="כה" />זֶ֤ה ׀ הַיָּ֥ם גָּדוֹל֮ וּרְחַ֢ב יָ֫דָ֥יִם שָֽׁם־רֶ֭מֶשׂ וְאֵ֣ין מִסְפָּ֑ר חַיּ֥וֹת קְ֝טַנּ֗וֹת עִם־גְּדֹלֽוֹת׃<verse eID="Ps.104.25" />
  <verse osisID="Ps.104.26" sID="Ps.104.26" n="כו" />שָׁ֭ם אֳנִיּ֣וֹת יְהַלֵּכ֑וּן לִ֝וְיָתָ֗ן זֶֽה־יָצַ֥רְתָּ לְשַֽׂחֶק־בּֽוֹ׃<verse eID="Ps.104.26" />
  <verse osisID="Ps.104.27" sID="Ps.104.27" n="כז" />כֻּ֭לָּם אֵלֶ֣יךָ יְשַׂבֵּר֑וּן לָתֵ֖ת אׇכְלָ֣ם בְּעִתּֽוֹ׃<verse eID="Ps.104.27" />
  <verse osisID="Ps.104.28" sID="Ps.104.28" n="כח" />תִּתֵּ֣ן לָ֭הֶם יִלְקֹט֑וּן תִּפְתַּ֥ח יָ֝דְךָ֗ יִשְׂבְּע֥וּן טֽוֹב׃<verse eID="Ps.104.28" />
  <verse osisID="Ps.104.29" sID="Ps.104.29" n="כט" />תַּסְתִּ֥יר פָּנֶיךָ֮ יִֽבָּהֵ֫ל֥וּן תֹּסֵ֣ף ר֭וּחָם יִגְוָע֑וּן וְֽאֶל־עֲפָרָ֥ם יְשׁוּבֽוּן׃<verse eID="Ps.104.29" />
  <verse osisID="Ps.104.30" sID="Ps.104.30" n="ל" />תְּשַׁלַּ֣ח ר֭וּחֲךָ יִבָּרֵא֑וּן וּ֝תְחַדֵּ֗שׁ פְּנֵ֣י אֲדָמָֽה׃<verse eID="Ps.104.30" />
  <verse osisID="Ps.104.31" sID="Ps.104.31" n="לא" />יְהִ֤י כְב֣וֹד יְהֹוָ֣ה לְעוֹלָ֑ם יִשְׂמַ֖ח יְהֹוָ֣ה בְּמַעֲשָֽׂיו׃<verse eID="Ps.104.31" />
  <verse osisID="Ps.104.32" sID="Ps.104.32" n="לב" />הַמַּבִּ֣יט לָ֭אָרֶץ וַתִּרְעָ֑ד יִגַּ֖ע בֶּהָרִ֣ים וְֽיֶעֱשָֽׁנוּ׃<verse eID="Ps.104.32" />
  <verse osisID="Ps.104.33" sID="Ps.104.33" n="לג" />אָשִׁ֣ירָה לַיהֹוָ֣ה בְּחַיָּ֑י אֲזַמְּרָ֖ה לֵאלֹהַ֣י בְּעוֹדִֽי׃<verse eID="Ps.104.33" />
  <verse osisID="Ps.104.34" sID="Ps.104.34" n="לד" />יֶעֱרַ֣ב עָלָ֣יו שִׂיחִ֑י אָ֝נֹכִ֗י אֶשְׂמַ֥ח בַּיהֹוָֽה׃<verse eID="Ps.104.34" />
  <verse osisID="Ps.104.35" sID="Ps.104.35" n="לה" />יִתַּ֤מּוּ חַטָּאִ֨ים ׀ מִן־הָאָ֡רֶץ וּרְשָׁעִ֤ים ׀ ע֤וֹד אֵינָ֗ם בָּרְכִ֣י נַ֭פְשִׁי אֶת־יְהֹוָ֗ה הַֽלְלוּ־יָֽהּ׃<verse eID="Ps.104.35" />
  <chapter eID="Ps.104" />
  <lb />
  <lb />
  <chapter osisID="Ps.105" sID="Ps.105" n="קה" />
  <verse osisID="Ps.105.1" sID="Ps.105.1" n="א" />הוֹד֣וּ לַ֭יהֹוָה קִרְא֣וּ בִשְׁמ֑וֹ הוֹדִ֥יעוּ בָ֝עַמִּ֗ים עֲלִילוֹתָֽיו׃<verse eID="Ps.105.1" />
  <verse osisID="Ps.105.2" sID="Ps.105.2" n="ב" />שִֽׁירוּ־ל֭וֹ זַמְּרוּ־ל֑וֹ שִׂ֝֗יחוּ בְּכׇל־נִפְלְאוֹתָֽיו׃<verse eID="Ps.105.2" />
  <verse osisID="Ps.105.3" sID="Ps.105.3" n="ג" />הִֽ֭תְהַלְלוּ בְּשֵׁ֣ם קׇדְשׁ֑וֹ יִ֝שְׂמַ֗ח לֵ֤ב ׀ מְבַקְשֵׁ֬י יְהֹוָֽה׃<verse eID="Ps.105.3" />
  <verse osisID="Ps.105.4" sID="Ps.105.4" n="ד" />דִּרְשׁ֣וּ יְהֹוָ֣ה וְעֻזּ֑וֹ בַּקְּשׁ֖וּ פָנָ֣יו תָּמִֽיד׃<verse eID="Ps.105.4" />
  <verse osisID="Ps.105.5" sID="Ps.105.5" n="ה" />זִכְר֗וּ נִפְלְאוֹתָ֥יו אֲשֶׁר־עָשָׂ֑ה מֹ֝פְתָ֗יו וּמִשְׁפְּטֵי־פִֽיו׃<verse eID="Ps.105.5" />
  <verse osisID="Ps.105.6" sID="Ps.105.6" n="ו" />זֶ֭רַע אַבְרָהָ֣ם עַבְדּ֑וֹ בְּנֵ֖י יַעֲקֹ֣ב בְּחִירָֽיו׃<verse eID="Ps.105.6" />
  <verse osisID="Ps.105.7" sID="Ps.105.7" n="ז" />ה֭וּא יְהֹוָ֣ה אֱלֹהֵ֑ינוּ בְּכׇל־הָ֝אָ֗רֶץ מִשְׁפָּטָֽיו׃<verse eID="Ps.105.7" />
  <verse osisID="Ps.105.8" sID="Ps.105.8" n="ח" />זָכַ֣ר לְעוֹלָ֣ם בְּרִית֑וֹ דָּבָ֥ר צִ֝וָּ֗ה לְאֶ֣לֶף דּֽוֹר׃<verse eID="Ps.105.8" />
  <verse osisID="Ps.105.9" sID="Ps.105.9" n="ט" />אֲשֶׁ֣ר כָּ֭רַת אֶת־אַבְרָהָ֑ם וּשְׁב֖וּעָת֣וֹ לְיִשְׂחָֽק׃<verse eID="Ps.105.9" />
  <verse osisID="Ps.105.10" sID="Ps.105.10" n="י" />וַיַּעֲמִידֶ֣הָ לְיַעֲקֹ֣ב לְחֹ֑ק לְ֝יִשְׂרָאֵ֗ל בְּרִ֣ית עוֹלָֽם׃<verse eID="Ps.105.10" />
  <verse osisID="Ps.105.11" sID="Ps.105.11" n="יא" />לֵאמֹ֗ר לְךָ֗ אֶתֵּ֥ן אֶת־אֶֽרֶץ־כְּנָ֑עַן חֶ֝֗בֶל נַחֲלַתְכֶֽם׃<verse eID="Ps.105.11" />
  <verse osisID="Ps.105.12" sID="Ps.105.12" n="יב" />בִּֽ֭הְיוֹתָם מְתֵ֣י מִסְפָּ֑ר כִּ֝מְעַ֗ט וְגָרִ֥ים בָּֽהּ׃<verse eID="Ps.105.12" />
  <verse osisID="Ps.105.13" sID="Ps.105.13" n="יג" />וַ֭יִּֽתְהַלְּכוּ מִגּ֣וֹי אֶל־גּ֑וֹי מִ֝מַּמְלָכָ֗ה אֶל־עַ֥ם אַחֵֽר׃<verse eID="Ps.105.13" />
  <verse osisID="Ps.105.14" sID="Ps.105.14" n="יד" />לֹא־הִנִּ֣יחַ אָדָ֣ם לְעׇשְׁקָ֑ם וַיּ֖וֹכַח עֲלֵיהֶ֣ם מְלָכִֽים׃<verse eID="Ps.105.14" />
  <verse osisID="Ps.105.15" sID="Ps.105.15" n="טו" />אַֽל־תִּגְּע֥וּ בִמְשִׁיחָ֑י וְ֝לִנְבִיאַ֗י אַל־תָּרֵֽעוּ׃<verse eID="Ps.105.15" />
  <verse osisID="Ps.105.16" sID="Ps.105.16" n="טז" />וַיִּקְרָ֣א רָ֭עָב עַל־הָאָ֑רֶץ כׇּֽל־מַטֵּה־לֶ֥חֶם שָׁבָֽר׃<verse eID="Ps.105.16" />
  <verse osisID="Ps.105.17" sID="Ps.105.17" n="יז" />שָׁלַ֣ח לִפְנֵיהֶ֣ם אִ֑ישׁ לְ֝עֶ֗בֶד נִמְכַּ֥ר יוֹסֵֽף׃<verse eID="Ps.105.17" />
  <verse osisID="Ps.105.18" sID="Ps.105.18" n="יח" />עִנּ֣וּ בַכֶּ֣בֶל <seg type="x-ketiv">רגליו</seg> רַגְל֑וֹ בַּ֝רְזֶ֗ל בָּ֣אָה נַפְשֽׁוֹ׃<verse eID="Ps.105.18" />
  <verse osisID="Ps.105.19" sID="Ps.105.19" n="יט" />עַד־עֵ֥ת בֹּא־דְבָר֑וֹ אִמְרַ֖ת יְהֹוָ֣ה צְרָפָֽתְהוּ׃<verse eID="Ps.105.19" />
  <verse osisID="Ps.105.20" sID="Ps.105.20" n="כ" />שָׁ֣לַח מֶ֭לֶךְ וַיַּתִּירֵ֑הוּ מֹשֵׁ֥ל עַ֝מִּ֗ים וַֽיְפַתְּחֵֽהוּ׃<verse eID="Ps.105.20" />
  <verse osisID="Ps.105.21" sID="Ps.105.21" n="כא" />שָׂמ֣וֹ אָד֣וֹן לְבֵית֑וֹ וּ֝מֹשֵׁ֗ל בְּכׇל־קִנְיָנֽוֹ׃<verse eID="Ps.105.21" />
  <verse osisID="Ps.105.22" sID="Ps.105.22" n="כב" />לֶאְסֹ֣ר שָׂרָ֣יו בְּנַפְשׁ֑וֹ וּזְקֵנָ֥יו יְחַכֵּֽם׃<verse eID="Ps.105.22" />
  <verse osisID="Ps.105.23" sID="Ps.105.23" n="כג" />וַיָּבֹ֣א יִשְׂרָאֵ֣ל מִצְרָ֑יִם וְ֝יַעֲקֹ֗ב גָּ֣ר בְּאֶֽרֶץ־חָֽם׃<verse eID="Ps.105.23" />
  <verse osisID="Ps.105.24" sID="Ps.105.24" n="כד" />וַיֶּ֣פֶר אֶת־עַמּ֣וֹ מְאֹ֑ד וַ֝יַּעֲצִמֵ֗הוּ מִצָּרָֽיו׃<verse eID="Ps.105.24" />
  <verse osisID="Ps.105.25" sID="Ps.105.25" n="כה" />הָפַ֣ךְ לִ֭בָּם לִשְׂנֹ֣א עַמּ֑וֹ לְ֝הִתְנַכֵּ֗ל בַּעֲבָדָֽיו׃<verse eID="Ps.105.25" />
  <verse osisID="Ps.105.26" sID="Ps.105.26" n="כו" />שָׁ֭לַח מֹשֶׁ֣ה עַבְדּ֑וֹ אַ֝הֲרֹ֗ן אֲשֶׁ֣ר בָּחַר־בּֽוֹ׃<verse eID="Ps.105.26" />
  <verse osisID="Ps.105.27" sID="Ps.105.27" n="כז" />שָֽׂמוּ־בָ֭ם דִּבְרֵ֣י אֹתוֹתָ֑יו וּ֝מֹפְתִ֗ים בְּאֶ֣רֶץ חָֽם׃<verse eID="Ps.105.27" />
  <verse osisID="Ps.105.28" sID="Ps.105.28" n="כח" />שָׁ֣לַֽח חֹ֭שֶׁךְ וַיַּחְשִׁ֑ךְ וְלֹֽא־מָ֝ר֗וּ אֶת־דְּבָרֽוֹ <seg type="x-ketiv">דבריו</seg>׃<verse eID="Ps.105.28" />
  <verse osisID="Ps.105.29" sID="Ps.105.29" n="כט" />הָפַ֣ךְ אֶת־מֵימֵיהֶ֣ם לְדָ֑ם וַ֝יָּ֗מֶת אֶת־דְּגָתָֽם׃<verse eID="Ps.105.29" />
  <verse osisID="Ps.105.30" sID="Ps.105.30" n="ל" />שָׁרַ֣ץ אַרְצָ֣ם צְפַרְדְּעִ֑ים בְּ֝חַדְרֵ֗י מַלְכֵיהֶֽם׃<verse eID="Ps.105.30" />
  <verse osisID="Ps.105.31" sID="Ps.105.31" n="לא" />אָ֭מַר וַיָּבֹ֣א עָרֹ֑ב כִּ֝נִּ֗ים בְּכׇל־גְּבוּלָֽם׃<verse eID="Ps.105.31" />
  <verse osisID="Ps.105.32" sID="Ps.105.32" n="לב" />נָתַ֣ן גִּשְׁמֵיהֶ֣ם בָּרָ֑ד אֵ֖שׁ לֶהָב֣וֹת בְּאַרְצָֽם׃<verse eID="Ps.105.32" />
  <verse osisID="Ps.105.33" sID="Ps.105.33" n="לג" />וַיַּ֣ךְ גַּ֭פְנָם וּתְאֵנָתָ֑ם וַ֝יְשַׁבֵּ֗ר עֵ֣ץ גְּבוּלָֽם׃<verse eID="Ps.105.33" />
  <verse osisID="Ps.105.34" sID="Ps.105.34" n="לד" />אָ֭מַר וַיָּבֹ֣א אַרְבֶּ֑ה וְ֝יֶ֗לֶק וְאֵ֣ין מִסְפָּֽר׃<verse eID="Ps.105.34" />
  <verse osisID="Ps.105.35" sID="Ps.105.35" n="לה" />וַיֹּ֣אכַל כׇּל־עֵ֣שֶׂב בְּאַרְצָ֑ם וַ֝יֹּ֗אכַל פְּרִ֣י אַדְמָתָֽם׃<verse eID="Ps.105.35" />
  <verse osisID="Ps.105.36" sID="Ps.105.36" n="לו" />וַיַּ֣ךְ כׇּל־בְּכ֣וֹר בְּאַרְצָ֑ם רֵ֝אשִׁ֗ית לְכׇל־אוֹנָֽם׃<verse eID="Ps.105.36" />
  <verse osisID="Ps.105.37" sID="Ps.105.37" n="לז" />וַֽ֭יּוֹצִיאֵם בְּכֶ֣סֶף וְזָהָ֑ב וְאֵ֖ין בִּשְׁבָטָ֣יו כּוֹשֵֽׁל׃<verse eID="Ps.105.37" />
  <verse osisID="Ps.105.38" sID="Ps.105.38" n="לח" />שָׂמַ֣ח מִצְרַ֣יִם בְּצֵאתָ֑ם כִּֽי־נָפַ֖ל פַּחְדָּ֣ם עֲלֵיהֶֽם׃<verse eID="Ps.105.38" />
  <verse osisID="Ps.105.39" sID="Ps.105.39" n="לט" />פָּרַ֣שׂ עָנָ֣ן לְמָסָ֑ךְ וְ֝אֵ֗שׁ לְהָאִ֥יר לָֽיְלָה׃<verse eID="Ps.105.39" />
  <verse osisID="Ps.105.40" sID="Ps.105.40" n="מ" />שָׁ֭אַל וַיָּבֵ֣א שְׂלָ֑ו וְלֶ֥חֶם שָׁ֝מַ֗יִם יַשְׂבִּיעֵֽם׃<verse eID="Ps.105.40" />
  <verse osisID="Ps.105.41" sID="Ps.105.41" n="מא" />פָּ֣תַח צ֭וּר וַיָּז֣וּבוּ מָ֑יִם הָ֝לְכ֗וּ בַּצִּיּ֥וֹת נָהָֽר׃<verse eID="Ps.105.41" />
  <verse osisID="Ps.105.42" sID="Ps.105.42" n="מב" />כִּֽי־זָ֭כַר אֶת־דְּבַ֣ר קׇדְשׁ֑וֹ אֶֽת־אַבְרָהָ֥ם עַבְדּֽוֹ׃<verse eID="Ps.105.42" />
  <verse osisID="Ps.105.43" sID="Ps.105.43" n="מג" />וַיּוֹצִ֣א עַמּ֣וֹ בְשָׂשׂ֑וֹן בְּ֝רִנָּ֗ה אֶת־בְּחִירָֽיו׃<verse eID="Ps.105.43" />
  <verse osisID="Ps.105.44" sID="Ps.105.44" n="מד" />וַיִּתֵּ֣ן לָ֭הֶם אַרְצ֣וֹת גּוֹיִ֑ם וַעֲמַ֖ל לְאֻמִּ֣ים יִירָֽשׁוּ׃<verse eID="Ps.105.44" />
  <verse osisID="Ps.105.45" sID="Ps.105.45" n="מה" />בַּעֲב֤וּר ׀ יִשְׁמְר֣וּ חֻ֭קָּיו וְתוֹרֹתָ֥יו יִנְצֹ֗רוּ הַֽלְלוּ־יָֽהּ׃<verse eID="Ps.105.45" />
  <chapter eID="Ps.105" />
  <lb />
  <lb />
  <chapter osisID="Ps.106" sID="Ps.106" n="קו" />
  <verse osisID="Ps.106.1" sID="Ps.106.1" n="א" />הַ֥לְלוּ<seg type="x-implicit-maqaf">־</seg>יָ֨הּ ׀ הוֹד֣וּ לַיהֹוָ֣ה כִּי־ט֑וֹב כִּ֖י לְעוֹלָ֣ם חַסְדּֽוֹ׃<verse eID="Ps.106.1" />
  <verse osisID="Ps.106.2" sID="Ps.106.2" n="ב" />מִ֗י יְ֭מַלֵּל גְּבוּר֣וֹת יְהֹוָ֑ה יַ֝שְׁמִ֗יעַ כׇּל־תְּהִלָּתֽוֹ׃<verse eID="Ps.106.2" />
  <verse osisID="Ps.106.3" sID="Ps.106.3" n="ג" />אַ֭שְׁרֵי שֹׁמְרֵ֣י מִשְׁפָּ֑ט עֹשֵׂ֖ה צְדָקָ֣ה בְכׇל־עֵֽת׃<verse eID="Ps.106.3" />
  <verse osisID="Ps.106.4" sID="Ps.106.4" n="ד" />זׇכְרֵ֣נִי יְ֭הֹוָה בִּרְצ֣וֹן עַמֶּ֑ךָ פׇּ֝קְדֵ֗נִי בִּישׁוּעָתֶֽךָ׃<verse eID="Ps.106.4" />
  <verse osisID="Ps.106.5" sID="Ps.106.5" n="ה" />לִרְא֤וֹת ׀ בְּט֘וֹבַ֤ת בְּחִירֶ֗יךָ לִ֭שְׂמֹחַ בְּשִׂמְחַ֣ת גּוֹיֶ֑ךָ לְ֝הִתְהַלֵּ֗ל עִם־נַחֲלָתֶֽךָ׃<verse eID="Ps.106.5" />
  <verse osisID="Ps.106.6" sID="Ps.106.6" n="ו" />חָטָ֥אנוּ עִם־אֲבוֹתֵ֗ינוּ הֶעֱוִ֥ינוּ הִרְשָֽׁעְנוּ׃<verse eID="Ps.106.6" />
  <verse osisID="Ps.106.7" sID="Ps.106.7" n="ז" />אֲב֘וֹתֵ֤ינוּ בְמִצְרַ֨יִם ׀ לֹֽא־הִשְׂכִּ֬ילוּ נִפְלְאוֹתֶ֗יךָ לֹ֣א זָ֭כְרוּ אֶת־רֹ֣ב חֲסָדֶ֑יךָ וַיַּמְר֖וּ עַל־יָ֣ם בְּיַם־סֽוּף׃<verse eID="Ps.106.7" />
  <verse osisID="Ps.106.8" sID="Ps.106.8" n="ח" />וַֽ֭יּוֹשִׁיעֵם לְמַ֣עַן שְׁמ֑וֹ לְ֝הוֹדִ֗יעַ אֶת־גְּבוּרָתֽוֹ׃<verse eID="Ps.106.8" />
  <verse osisID="Ps.106.9" sID="Ps.106.9" n="ט" />וַיִּגְעַ֣ר בְּיַם־ס֭וּף וַֽיֶּחֱרָ֑ב וַיּוֹלִיכֵ֥ם בַּ֝תְּהֹמ֗וֹת כַּמִּדְבָּֽר׃<verse eID="Ps.106.9" />
  <verse osisID="Ps.106.10" sID="Ps.106.10" n="י" />וַֽ֭יּוֹשִׁיעֵם מִיַּ֣ד שׂוֹנֵ֑א וַ֝יִּגְאָלֵ֗ם מִיַּ֥ד אוֹיֵֽב׃<verse eID="Ps.106.10" />
  <verse osisID="Ps.106.11" sID="Ps.106.11" n="יא" />וַיְכַסּוּ־מַ֥יִם צָרֵיהֶ֑ם אֶחָ֥ד מֵ֝הֶ֗ם לֹ֣א נוֹתָֽר׃<verse eID="Ps.106.11" />
  <verse osisID="Ps.106.12" sID="Ps.106.12" n="יב" />וַיַּאֲמִ֥ינוּ בִדְבָרָ֑יו יָ֝שִׁ֗ירוּ תְּהִלָּתֽוֹ׃<verse eID="Ps.106.12" />
  <verse osisID="Ps.106.13" sID="Ps.106.13" n="יג" />מִ֭הֲרוּ שָׁכְח֣וּ מַֽעֲשָׂ֑יו לֹא־חִ֝כּ֗וּ לַעֲצָתֽוֹ׃<verse eID="Ps.106.13" />
  <verse osisID="Ps.106.14" sID="Ps.106.14" n="יד" />וַיִּתְאַוּ֣וּ תַ֭אֲוָה בַּמִּדְבָּ֑ר וַיְנַסּוּ־אֵ֝֗ל בִּישִׁימֽוֹן׃<verse eID="Ps.106.14" />
  <verse osisID="Ps.106.15" sID="Ps.106.15" n="טו" />וַיִּתֵּ֣ן לָ֭הֶם שֶׁאֱלָתָ֑ם וַיְשַׁלַּ֖ח רָז֣וֹן בְּנַפְשָֽׁם׃<verse eID="Ps.106.15" />
  <verse osisID="Ps.106.16" sID="Ps.106.16" n="טז" />וַיְקַנְא֣וּ לְ֭מֹשֶׁה בַּֽמַּחֲנֶ֑ה לְ֝אַהֲרֹ֗ן קְד֣וֹשׁ יְהֹוָֽה׃<verse eID="Ps.106.16" />
  <verse osisID="Ps.106.17" sID="Ps.106.17" n="יז" />תִּפְתַּח־אֶ֭רֶץ וַתִּבְלַ֣ע דָּתָ֑ן וַ֝תְּכַ֗ס עַל־עֲדַ֥ת אֲבִירָֽם׃<verse eID="Ps.106.17" />
  <verse osisID="Ps.106.18" sID="Ps.106.18" n="יח" />וַתִּבְעַר־אֵ֥שׁ בַּעֲדָתָ֑ם לֶ֝הָבָ֗ה תְּלַהֵ֥ט רְשָׁעִֽים׃<verse eID="Ps.106.18" />
  <verse osisID="Ps.106.19" sID="Ps.106.19" n="יט" />יַעֲשׂוּ־עֵ֥גֶל בְּחֹרֵ֑ב וַ֝יִּשְׁתַּחֲו֗וּ לְמַסֵּכָֽה׃<verse eID="Ps.106.19" />
  <verse osisID="Ps.106.20" sID="Ps.106.20" n="כ" />וַיָּמִ֥ירוּ אֶת־כְּבוֹדָ֑ם בְּתַבְנִ֥ית שׁ֝֗וֹר אֹכֵ֥ל עֵֽשֶׂב׃<verse eID="Ps.106.20" />
  <verse osisID="Ps.106.21" sID="Ps.106.21" n="כא" />שָׁ֭כְחוּ אֵ֣ל מוֹשִׁיעָ֑ם עֹשֶׂ֖ה גְדֹל֣וֹת בְּמִצְרָֽיִם׃<verse eID="Ps.106.21" />
  <verse osisID="Ps.106.22" sID="Ps.106.22" n="כב" />נִ֭פְלָאוֹת בְּאֶ֣רֶץ חָ֑ם נ֝וֹרָא֗וֹת עַל־יַם־סֽוּף׃<verse eID="Ps.106.22" />
  <verse osisID="Ps.106.23" sID="Ps.106.23" n="כג" />וַיֹּ֗אמֶר לְֽהַשְׁמִ֫ידָ֥ם לוּלֵ֡י מֹ֘שֶׁ֤ה בְחִיר֗וֹ עָמַ֣ד בַּפֶּ֣רֶץ לְפָנָ֑יו לְהָשִׁ֥יב חֲ֝מָת֗וֹ מֵהַשְׁחִֽית׃<verse eID="Ps.106.23" />
  <verse osisID="Ps.106.24" sID="Ps.106.24" n="כד" />וַֽ֭יִּמְאֲסוּ בְּאֶ֣רֶץ חֶמְדָּ֑ה לֹא־הֶ֝אֱמִ֗ינוּ לִדְבָרֽוֹ׃<verse eID="Ps.106.24" />
  <verse osisID="Ps.106.25" sID="Ps.106.25" n="כה" />וַיֵּרָגְנ֥וּ בְאׇהֳלֵיהֶ֑ם לֹ֥א שָׁ֝מְע֗וּ בְּק֣וֹל יְהֹוָֽה׃<verse eID="Ps.106.25" />
  <verse osisID="Ps.106.26" sID="Ps.106.26" n="כו" />וַיִּשָּׂ֣א יָד֣וֹ לָהֶ֑ם לְהַפִּ֥יל א֝וֹתָ֗ם בַּמִּדְבָּֽר׃<verse eID="Ps.106.26" />
  <verse osisID="Ps.106.27" sID="Ps.106.27" n="כז" />וּלְהַפִּ֣יל זַ֭רְעָם בַּגּוֹיִ֑ם וּ֝לְזָרוֹתָ֗ם בָּאֲרָצֽוֹת׃<verse eID="Ps.106.27" />
  <verse osisID="Ps.106.28" sID="Ps.106.28" n="כח" />וַ֭יִּצָּ֣מְדוּ לְבַ֣עַל פְּע֑וֹר וַ֝יֹּאכְל֗וּ זִבְחֵ֥י מֵתִֽים׃<verse eID="Ps.106.28" />
  <verse osisID="Ps.106.29" sID="Ps.106.29" n="כט" />וַ֭יַּכְעִיסוּ בְּמַ֥עַלְלֵיהֶ֑ם וַתִּפְרׇץ־בָּ֝֗ם מַגֵּפָֽה׃<verse eID="Ps.106.29" />
  <verse osisID="Ps.106.30" sID="Ps.106.30" n="ל" />וַיַּעֲמֹ֣ד פִּֽ֭ינְחָס וַיְפַלֵּ֑ל וַ֝תֵּעָצַ֗ר הַמַּגֵּפָֽה׃<verse eID="Ps.106.30" />
  <verse osisID="Ps.106.31" sID="Ps.106.31" n="לא" />וַתֵּחָ֣שֶׁב ל֭וֹ לִצְדָקָ֑ה לְדֹ֥ר וָ֝דֹ֗ר עַד־עוֹלָֽם׃<verse eID="Ps.106.31" />
  <verse osisID="Ps.106.32" sID="Ps.106.32" n="לב" />וַ֭יַּקְצִיפוּ עַל־מֵ֥י מְרִיבָ֑ה וַיֵּ֥רַע לְ֝מֹשֶׁ֗ה בַּעֲבוּרָֽם׃<verse eID="Ps.106.32" />
  <verse osisID="Ps.106.33" sID="Ps.106.33" n="לג" />כִּי־הִמְר֥וּ אֶת־רוּח֑וֹ וַ֝יְבַטֵּ֗א בִּשְׂפָתָֽיו׃<verse eID="Ps.106.33" />
  <verse osisID="Ps.106.34" sID="Ps.106.34" n="לד" />לֹֽא־הִ֭שְׁמִידוּ אֶת־הָעַמִּ֑ים אֲשֶׁ֤ר אָמַ֖ר יְהֹוָ֣ה לָהֶֽם׃<verse eID="Ps.106.34" />
  <verse osisID="Ps.106.35" sID="Ps.106.35" n="לה" />וַיִּתְעָרְב֥וּ בַגּוֹיִ֑ם וַֽ֝יִּלְמְד֗וּ מַעֲשֵׂיהֶֽם׃<verse eID="Ps.106.35" />
  <verse osisID="Ps.106.36" sID="Ps.106.36" n="לו" />וַיַּעַבְד֥וּ אֶת־עֲצַבֵּיהֶ֑ם וַיִּהְי֖וּ לָהֶ֣ם לְמוֹקֵֽשׁ׃<verse eID="Ps.106.36" />
  <verse osisID="Ps.106.37" sID="Ps.106.37" n="לז" />וַיִּזְבְּח֣וּ אֶת־בְּ֭נֵיהֶם וְאֶת־בְּנוֹתֵיהֶ֗ם לַשֵּׁדִֽים׃<verse eID="Ps.106.37" />
  <verse osisID="Ps.106.38" sID="Ps.106.38" n="לח" />וַיִּ֥שְׁפְּכ֨וּ דָ֪ם נָקִ֡י דַּם־בְּנֵ֘יהֶ֤ם וּֽבְנוֹתֵיהֶ֗ם אֲשֶׁ֣ר זִ֭בְּחוּ לַעֲצַבֵּ֣י כְנָ֑עַן וַתֶּחֱנַ֥ף הָ֝אָ֗רֶץ בַּדָּמִֽים׃<verse eID="Ps.106.38" />
  <verse osisID="Ps.106.39" sID="Ps.106.39" n="לט" />וַיִּטְמְא֥וּ בְמַעֲשֵׂיהֶ֑ם וַ֝יִּזְנ֗וּ בְּמַ֥עַלְלֵיהֶֽם׃<verse eID="Ps.106.39" />
  <verse osisID="Ps.106.40" sID="Ps.106.40" n="מ" />וַיִּֽחַר־אַ֣ף יְהֹוָ֣ה בְּעַמּ֑וֹ וַ֝יְתָעֵ֗ב אֶת־נַחֲלָתֽוֹ׃<verse eID="Ps.106.40" />
  <verse osisID="Ps.106.41" sID="Ps.106.41" n="מא" />וַיִּתְּנֵ֥ם בְּיַד־גּוֹיִ֑ם וַֽיִּמְשְׁל֥וּ בָ֝הֶ֗ם שֹׂנְאֵיהֶֽם׃<verse eID="Ps.106.41" />
  <verse osisID="Ps.106.42" sID="Ps.106.42" n="מב" />וַיִּלְחָצ֥וּם אוֹיְבֵיהֶ֑ם וַ֝יִּכָּנְע֗וּ תַּ֣חַת יָדָֽם׃<verse eID="Ps.106.42" />
  <verse osisID="Ps.106.43" sID="Ps.106.43" n="מג" />פְּעָמִ֥ים רַבּ֗וֹת יַצִּ֫ילֵ֥ם וְ֭הֵמָּה יַמְר֣וּ בַעֲצָתָ֑ם וַ֝יָּמֹ֗כּוּ בַּעֲוֺנָֽם׃<verse eID="Ps.106.43" />
  <verse osisID="Ps.106.44" sID="Ps.106.44" n="מד" />וַ֭יַּרְא בַּצַּ֣ר לָהֶ֑ם בְּ֝שׇׁמְע֗וֹ אֶת־רִנָּתָֽם׃<verse eID="Ps.106.44" />
  <verse osisID="Ps.106.45" sID="Ps.106.45" n="מה" />וַיִּזְכֹּ֣ר לָהֶ֣ם בְּרִית֑וֹ וַ֝יִּנָּחֵ֗ם כְּרֹ֣ב חֲסָדָֽו׃<verse eID="Ps.106.45" />
  <verse osisID="Ps.106.46" sID="Ps.106.46" n="מו" />וַיִּתֵּ֣ן אוֹתָ֣ם לְרַחֲמִ֑ים לִ֝פְנֵ֗י כׇּל־שׁוֹבֵיהֶֽם׃<verse eID="Ps.106.46" />
  <verse osisID="Ps.106.47" sID="Ps.106.47" n="מז" />הוֹשִׁיעֵ֨נוּ ׀ יְ֘הֹוָ֤ה אֱלֹהֵ֗ינוּ וְקַבְּצֵנוּ֮ מִֽן־הַגּ֫וֹיִ֥ם לְ֭הֹדוֹת לְשֵׁ֣ם קׇדְשֶׁ֑ךָ לְ֝הִשְׁתַּבֵּ֗חַ בִּתְהִלָּתֶֽךָ׃<verse eID="Ps.106.47" />
  <verse osisID="Ps.106.48" sID="Ps.106.48" n="מח" />בָּ֤רֽוּךְ יְהֹוָ֨ה אֱלֹהֵ֪י יִשְׂרָאֵ֡ל מִן־הָ֤עוֹלָ֨ם ׀ וְעַ֬ד הָעוֹלָ֗ם וְאָמַ֖ר כׇּל־הָעָ֥ם אָמֵ֗ן הַֽלְלוּ־יָֽהּ׃<verse eID="Ps.106.48" />
  <chapter eID="Ps.106" />
  <chapter osisID="Ps.107" sID="Ps.107" n="קז" />
  <verse osisID="Ps.107.1" sID="Ps.107.1" n="א" />הֹד֣וּ לַיהֹוָ֣ה כִּי־ט֑וֹב כִּ֖י לְעוֹלָ֣ם חַסְדּֽוֹ׃<verse eID="Ps.107.1" />
  <verse osisID="Ps.107.2" sID="Ps.107.2" n="ב" />יֹ֭אמְרוּ גְּאוּלֵ֣י יְהֹוָ֑ה אֲשֶׁ֥ר גְּ֝אָלָ֗ם מִיַּד־צָֽר׃<verse eID="Ps.107.2" />
  <verse osisID="Ps.107.3" sID="Ps.107.3" n="ג" />וּֽמֵאֲרָצ֗וֹת קִ֫בְּצָ֥ם מִמִּזְרָ֥ח וּמִֽמַּעֲרָ֑ב מִצָּפ֥וֹן וּמִיָּֽם׃<verse eID="Ps.107.3" />
  <verse osisID="Ps.107.4" sID="Ps.107.4" n="ד" />תָּע֣וּ בַ֭מִּדְבָּר בִּישִׁימ֣וֹן דָּ֑רֶךְ עִ֥יר מ֝וֹשָׁ֗ב לֹ֣א מָצָֽאוּ׃<verse eID="Ps.107.4" />
  <verse osisID="Ps.107.5" sID="Ps.107.5" n="ה" />רְעֵבִ֥ים גַּם־צְמֵאִ֑ים נַ֝פְשָׁ֗ם בָּהֶ֥ם תִּתְעַטָּֽף׃<verse eID="Ps.107.5" />
  <verse osisID="Ps.107.6" sID="Ps.107.6" n="ו" />וַיִּצְעֲק֣וּ אֶל־יְ֭הֹוָה בַּצַּ֣ר לָהֶ֑ם מִ֝מְּצ֥וּקוֹתֵיהֶ֗ם יַצִּילֵֽם׃<verse eID="Ps.107.6" />
  <verse osisID="Ps.107.7" sID="Ps.107.7" n="ז" />וַֽ֭יַּדְרִיכֵם בְּדֶ֣רֶךְ יְשָׁרָ֑ה לָ֝לֶ֗כֶת אֶל־עִ֥יר מוֹשָֽׁב׃<verse eID="Ps.107.7" />
  <verse osisID="Ps.107.8" sID="Ps.107.8" n="ח" />יוֹד֣וּ לַיהֹוָ֣ה חַסְדּ֑וֹ וְ֝נִפְלְאוֹתָ֗יו לִבְנֵ֥י אָדָֽם׃<verse eID="Ps.107.8" />
  <verse osisID="Ps.107.9" sID="Ps.107.9" n="ט" />כִּֽי־הִ֭שְׂבִּיעַ נֶ֣פֶשׁ שֹׁקֵקָ֑ה וְנֶ֥פֶשׁ רְ֝עֵבָ֗ה מִלֵּא־טֽוֹב׃<verse eID="Ps.107.9" />
  <verse osisID="Ps.107.10" sID="Ps.107.10" n="י" />יֹ֭שְׁבֵי חֹ֣שֶׁךְ וְצַלְמָ֑וֶת אֲסִירֵ֖י עֳנִ֣י וּבַרְזֶֽל׃<verse eID="Ps.107.10" />
  <verse osisID="Ps.107.11" sID="Ps.107.11" n="יא" />כִּֽי־הִמְר֥וּ אִמְרֵי־אֵ֑ל וַעֲצַ֖ת עֶלְי֣וֹן נָאָֽצוּ׃<verse eID="Ps.107.11" />
  <verse osisID="Ps.107.12" sID="Ps.107.12" n="יב" />וַיַּכְנַ֣ע בֶּעָמָ֣ל לִבָּ֑ם כָּ֝שְׁל֗וּ וְאֵ֣ין עֹזֵֽר׃<verse eID="Ps.107.12" />
  <verse osisID="Ps.107.13" sID="Ps.107.13" n="יג" />וַיִּזְעֲק֣וּ אֶל־יְ֭הֹוָה בַּצַּ֣ר לָהֶ֑ם מִ֝מְּצֻ֥קוֹתֵיהֶ֗ם יוֹשִׁיעֵֽם׃<verse eID="Ps.107.13" />
  <verse osisID="Ps.107.14" sID="Ps.107.14" n="יד" />י֭וֹצִיאֵם מֵחֹ֣שֶׁךְ וְצַלְמָ֑וֶת וּמוֹסְר֖וֹתֵיהֶ֣ם יְנַתֵּֽק׃<verse eID="Ps.107.14" />
  <verse osisID="Ps.107.15" sID="Ps.107.15" n="טו" />יוֹד֣וּ לַיהֹוָ֣ה חַסְדּ֑וֹ וְ֝נִפְלְאוֹתָ֗יו לִבְנֵ֥י אָדָֽם׃<verse eID="Ps.107.15" />
  <verse osisID="Ps.107.16" sID="Ps.107.16" n="טז" />כִּֽי־שִׁ֭בַּר דַּלְת֣וֹת נְחֹ֑שֶׁת וּבְרִיחֵ֖י בַרְזֶ֣ל גִּדֵּֽעַ׃<verse eID="Ps.107.16" />
  <verse osisID="Ps.107.17" sID="Ps.107.17" n="יז" />אֱ֭וִלִים מִדֶּ֣רֶךְ פִּשְׁעָ֑ם וּֽ֝מֵעֲוֺ֥נֹתֵיהֶ֗ם יִתְעַנּֽוּ׃<verse eID="Ps.107.17" />
  <verse osisID="Ps.107.18" sID="Ps.107.18" n="יח" />כׇּל־אֹ֭כֶל תְּתַעֵ֣ב נַפְשָׁ֑ם וַ֝יַּגִּ֗יעוּ עַד־שַׁ֥עֲרֵי־מָֽוֶת׃<verse eID="Ps.107.18" />
  <verse osisID="Ps.107.19" sID="Ps.107.19" n="יט" />וַיִּזְעֲק֣וּ אֶל־יְ֭הֹוָה בַּצַּ֣ר לָהֶ֑ם מִ֝מְּצֻ֥קוֹתֵיהֶ֗ם יוֹשִׁיעֵֽם׃<verse eID="Ps.107.19" />
  <verse osisID="Ps.107.20" sID="Ps.107.20" n="כ" />יִשְׁלַ֣ח דְּ֭בָרוֹ וְיִרְפָּאֵ֑ם וִ֝ימַלֵּ֗ט מִשְּׁחִֽיתוֹתָֽם׃<verse eID="Ps.107.20" />
  <verse osisID="Ps.107.21" sID="Ps.107.21" n="כא" />יוֹד֣וּ לַיהֹוָ֣ה חַסְדּ֑וֹ וְ֝נִפְלְאוֹתָ֗יו לִבְנֵ֥י אָדָֽם׃<verse eID="Ps.107.21" />
  <verse osisID="Ps.107.22" sID="Ps.107.22" n="כב" />וְ֭יִזְבְּחוּ זִבְחֵ֣י תוֹדָ֑ה וִיסַפְּר֖וּ מַעֲשָׂ֣יו בְּרִנָּֽה׃<verse eID="Ps.107.22" />
  <verse osisID="Ps.107.23" sID="Ps.107.23" n="כג" />
  <seg type="x-reversednun">׆</seg> יוֹרְדֵ֣י הַ֭יָּם בׇּאֳנִיּ֑וֹת עֹשֵׂ֥י מְ֝לָאכָ֗ה בְּמַ֣יִם רַבִּֽים׃<verse eID="Ps.107.23" />
  <verse osisID="Ps.107.24" sID="Ps.107.24" n="כד" />
  <seg type="x-reversednun">׆</seg> הֵ֣מָּה רָ֭אוּ מַעֲשֵׂ֣י יְהֹוָ֑ה וְ֝נִפְלְאוֹתָ֗יו בִּמְצוּלָֽה׃<verse eID="Ps.107.24" />
  <verse osisID="Ps.107.25" sID="Ps.107.25" n="כה" />
  <seg type="x-reversednun">׆</seg> וַיֹּ֗אמֶר וַֽ֭יַּעֲמֵד ר֣וּחַ סְעָרָ֑ה וַתְּרוֹמֵ֥ם גַּלָּֽיו׃<verse eID="Ps.107.25" />
  <verse osisID="Ps.107.26" sID="Ps.107.26" n="כו" />
  <seg type="x-reversednun">׆</seg> יַעֲל֣וּ שָׁ֭מַיִם יֵרְד֣וּ תְהוֹמ֑וֹת נַ֝פְשָׁ֗ם בְּרָעָ֥ה תִתְמוֹגָֽג׃<verse eID="Ps.107.26" />
  <verse osisID="Ps.107.27" sID="Ps.107.27" n="כז" />
  <seg type="x-reversednun">׆</seg> יָח֣וֹגּוּ וְ֭יָנוּעוּ כַּשִּׁכּ֑וֹר וְכׇל־חׇ֝כְמָתָ֗ם תִּתְבַּלָּֽע׃<verse eID="Ps.107.27" />
  <verse osisID="Ps.107.28" sID="Ps.107.28" n="כח" />
  <seg type="x-reversednun">׆</seg> וַיִּצְעֲק֣וּ אֶל־יְ֭הֹוָה בַּצַּ֣ר לָהֶ֑ם וּֽ֝מִמְּצ֥וּקֹתֵיהֶ֗ם יוֹצִיאֵֽם׃<verse eID="Ps.107.28" />
  <verse osisID="Ps.107.29" sID="Ps.107.29" n="כט" />יָקֵ֣ם סְ֭עָרָה לִדְמָמָ֑ה וַ֝יֶּחֱשׁ֗וּ גַּלֵּיהֶֽם׃<verse eID="Ps.107.29" />
  <verse osisID="Ps.107.30" sID="Ps.107.30" n="ל" />וַיִּשְׂמְח֥וּ כִֽי־יִשְׁתֹּ֑קוּ וַ֝יַּנְחֵ֗ם אֶל־מְח֥וֹז חֶפְצָֽם׃<verse eID="Ps.107.30" />
  <verse osisID="Ps.107.31" sID="Ps.107.31" n="לא" />יוֹד֣וּ לַיהֹוָ֣ה חַסְדּ֑וֹ וְ֝נִפְלְאוֹתָ֗יו לִבְנֵ֥י אָדָֽם׃<verse eID="Ps.107.31" />
  <verse osisID="Ps.107.32" sID="Ps.107.32" n="לב" />וִֽ֭ירוֹמְמוּהוּ בִּקְהַל־עָ֑ם וּבְמוֹשַׁ֖ב זְקֵנִ֣ים יְהַלְלֽוּהוּ׃<verse eID="Ps.107.32" />
  <verse osisID="Ps.107.33" sID="Ps.107.33" n="לג" />יָשֵׂ֣ם נְהָר֣וֹת לְמִדְבָּ֑ר וּמֹצָ֥אֵי מַ֝֗יִם לְצִמָּאֽוֹן׃<verse eID="Ps.107.33" />
  <verse osisID="Ps.107.34" sID="Ps.107.34" n="לד" />אֶ֣רֶץ פְּ֭רִי לִמְלֵחָ֑ה מֵ֝רָעַ֗ת י֣וֹשְׁבֵי בָֽהּ׃<verse eID="Ps.107.34" />
  <verse osisID="Ps.107.35" sID="Ps.107.35" n="לה" />יָשֵׂ֣ם מִ֭דְבָּר לַאֲגַם־מַ֑יִם וְאֶ֥רֶץ צִ֝יָּ֗ה לְמֹצָ֥אֵי מָֽיִם׃<verse eID="Ps.107.35" />
  <verse osisID="Ps.107.36" sID="Ps.107.36" n="לו" />וַיּ֣וֹשֶׁב שָׁ֣ם רְעֵבִ֑ים וַ֝יְכוֹנְנ֗וּ עִ֣יר מוֹשָֽׁב׃<verse eID="Ps.107.36" />
  <verse osisID="Ps.107.37" sID="Ps.107.37" n="לז" />וַיִּזְרְע֣וּ שָׂ֭דוֹת וַיִּטְּע֣וּ כְרָמִ֑ים וַ֝יַּעֲשׂ֗וּ פְּרִ֣י תְבוּאָֽה׃<verse eID="Ps.107.37" />
  <verse osisID="Ps.107.38" sID="Ps.107.38" n="לח" />וַיְבָרְכֵ֣ם וַיִּרְבּ֣וּ מְאֹ֑ד וּ֝בְהֶמְתָּ֗ם לֹ֣א יַמְעִֽיט׃<verse eID="Ps.107.38" />
  <verse osisID="Ps.107.39" sID="Ps.107.39" n="לט" />וַיִּמְעֲט֥וּ וַיָּשֹׁ֑חוּ מֵעֹ֖צֶר רָעָ֣ה וְיָגֽוֹן׃<verse eID="Ps.107.39" />
  <verse osisID="Ps.107.40" sID="Ps.107.40" n="מ" />
  <seg type="x-reversednun">׆</seg> שֹׁפֵ֣ךְ בּ֭וּז עַל־נְדִיבִ֑ים וַ֝יַּתְעֵ֗ם בְּתֹ֣הוּ לֹא־דָֽרֶךְ׃<verse eID="Ps.107.40" />
  <verse osisID="Ps.107.41" sID="Ps.107.41" n="מא" />וַיְשַׂגֵּ֣ב אֶבְי֣וֹן מֵע֑וֹנִי וַיָּ֥שֶׂם כַּ֝צֹּ֗אן מִשְׁפָּחֽוֹת׃<verse eID="Ps.107.41" />
  <verse osisID="Ps.107.42" sID="Ps.107.42" n="מב" />יִרְא֣וּ יְשָׁרִ֣ים וְיִשְׂמָ֑חוּ וְכׇל־עַ֝וְלָ֗ה קָ֣פְצָה פִּֽיהָ׃<verse eID="Ps.107.42" />
  <verse osisID="Ps.107.43" sID="Ps.107.43" n="מג" />מִי־חָכָ֥ם וְיִשְׁמׇר־אֵ֑לֶּה וְ֝יִתְבּוֹנְנ֗וּ חַֽסְדֵ֥י יְהֹוָֽה׃<verse eID="Ps.107.43" />
  <chapter eID="Ps.107" />
  <lb />
  <lb />
  <chapter osisID="Ps.108" sID="Ps.108" n="קח" />
  <verse osisID="Ps.108.1" sID="Ps.108.1" n="א" />שִׁ֖יר מִזְמ֣וֹר לְדָוִֽד׃<verse eID="Ps.108.1" />
  <verse osisID="Ps.108.2" sID="Ps.108.2" n="ב" />נָכ֣וֹן לִבִּ֣י אֱלֹהִ֑ים אָשִׁ֥ירָה וַ֝אֲזַמְּרָ֗ה אַף־כְּבוֹדִֽי׃<verse eID="Ps.108.2" />
  <verse osisID="Ps.108.3" sID="Ps.108.3" n="ג" />ע֭וּרָֽה הַנֵּ֥בֶל וְכִנּ֗וֹר אָעִ֥ירָה שָּֽׁחַר׃<verse eID="Ps.108.3" />
  <verse osisID="Ps.108.4" sID="Ps.108.4" n="ד" />אוֹדְךָ֖ בָעַמִּ֥ים <seg type="x-paseq">׀</seg>יְהֹוָ֑ה וַ֝אֲזַמֶּרְךָ֗ בַּלְאֻמִּֽים׃<verse eID="Ps.108.4" />
  <verse osisID="Ps.108.5" sID="Ps.108.5" n="ה" />כִּי־גָד֣וֹל מֵעַל־שָׁמַ֣יִם חַסְדֶּ֑ךָ וְֽעַד־שְׁחָקִ֥ים אֲמִתֶּֽךָ׃<verse eID="Ps.108.5" />
  <verse osisID="Ps.108.6" sID="Ps.108.6" n="ו" />ר֣וּמָה עַל־שָׁמַ֣יִם אֱלֹהִ֑ים וְעַ֖ל כׇּל־הָאָ֣רֶץ כְּבוֹדֶֽךָ׃<verse eID="Ps.108.6" />
  <verse osisID="Ps.108.7" sID="Ps.108.7" n="ז" />לְ֭מַעַן יֵחָלְצ֣וּן יְדִידֶ֑יךָ הוֹשִׁ֖יעָה יְמִֽינְךָ֣ וַעֲנֵֽנִי׃<verse eID="Ps.108.7" />
  <verse osisID="Ps.108.8" sID="Ps.108.8" n="ח" />אֱלֹהִ֤ים ׀ דִּבֶּ֥ר בְּקׇדְשׁ֗וֹ אֶ֫עְלֹ֥זָה אֲחַלְּקָ֥ה שְׁכֶ֑ם וְעֵ֖מֶק סֻכּ֣וֹת אֲמַדֵּֽד׃<verse eID="Ps.108.8" />
  <verse osisID="Ps.108.9" sID="Ps.108.9" n="ט" />לִ֤י גִלְעָ֨ד ׀ לִ֤י מְנַשֶּׁ֗ה וְ֭אֶפְרַיִם מָע֣וֹז רֹאשִׁ֑י יְ֝הוּדָ֗ה מְחֹקְקִֽי׃<verse eID="Ps.108.9" />
  <verse osisID="Ps.108.10" sID="Ps.108.10" n="י" />מוֹאָ֤ב ׀ סִ֬יר רַחְצִ֗י עַל־אֱ֭דוֹם אַשְׁלִ֣יךְ נַעֲלִ֑י עֲלֵי־פְ֝לֶ֗שֶׁת אֶתְרוֹעָֽע׃<verse eID="Ps.108.10" />
  <verse osisID="Ps.108.11" sID="Ps.108.11" n="יא" />מִ֣י יֹ֭בִלֵנִי עִ֣יר מִבְצָ֑ר מִ֖י נָחַ֣נִי עַד־אֱדֽוֹם׃<verse eID="Ps.108.11" />
  <verse osisID="Ps.108.12" sID="Ps.108.12" n="יב" />הֲלֹֽא־אֱלֹהִ֥ים זְנַחְתָּ֑נוּ וְֽלֹא־תֵצֵ֥א אֱ֝לֹהִ֗ים בְּצִבְאֹתֵֽינוּ׃<verse eID="Ps.108.12" />
  <verse osisID="Ps.108.13" sID="Ps.108.13" n="יג" />הָבָה־לָּ֣נוּ עֶזְרָ֣ת מִצָּ֑ר וְ֝שָׁ֗וְא תְּשׁוּעַ֥ת אָדָֽם׃<verse eID="Ps.108.13" />
  <verse osisID="Ps.108.14" sID="Ps.108.14" n="יד" />בֵּאלֹהִ֥ים נַעֲשֶׂה־חָ֑יִל וְ֝ה֗וּא יָב֥וּס צָרֵֽינוּ׃<verse eID="Ps.108.14" />
  <chapter eID="Ps.108" />
  <lb />
  <lb />
  <chapter osisID="Ps.109" sID="Ps.109" n="קט" />
  <verse osisID="Ps.109.1" sID="Ps.109.1" n="א" />לַ֭מְנַצֵּחַ לְדָוִ֣ד מִזְמ֑וֹר אֱלֹהֵ֥י תְ֝הִלָּתִ֗י אַֽל־תֶּחֱרַֽשׁ׃<verse eID="Ps.109.1" />
  <verse osisID="Ps.109.2" sID="Ps.109.2" n="ב" />כִּ֤י פִ֪י רָשָׁ֡ע וּֽפִי־מִ֭רְמָה עָלַ֣י פָּתָ֑חוּ דִּבְּר֥וּ אִ֝תִּ֗י לְשׁ֣וֹן שָֽׁקֶר׃<verse eID="Ps.109.2" />
  <verse osisID="Ps.109.3" sID="Ps.109.3" n="ג" />וְדִבְרֵ֣י שִׂנְאָ֣ה סְבָב֑וּנִי וַיִּֽלָּחֲמ֥וּנִי חִנָּֽם׃<verse eID="Ps.109.3" />
  <verse osisID="Ps.109.4" sID="Ps.109.4" n="ד" />תַּֽחַת־אַהֲבָתִ֥י יִשְׂטְנ֗וּנִי וַאֲנִ֥י תְפִלָּֽה׃<verse eID="Ps.109.4" />
  <verse osisID="Ps.109.5" sID="Ps.109.5" n="ה" />וַיָּ֘שִׂ֤ימוּ עָלַ֣י רָ֭עָה תַּ֣חַת טוֹבָ֑ה וְ֝שִׂנְאָ֗ה תַּ֣חַת אַהֲבָתִֽי׃<verse eID="Ps.109.5" />
  <verse osisID="Ps.109.6" sID="Ps.109.6" n="ו" />הַפְקֵ֣ד עָלָ֣יו רָשָׁ֑ע וְ֝שָׂטָ֗ן יַעֲמֹ֥ד עַל־יְמִינֽוֹ׃<verse eID="Ps.109.6" />
  <verse osisID="Ps.109.7" sID="Ps.109.7" n="ז" />בְּ֭הִשָּׁ֣פְטוֹ יֵצֵ֣א רָשָׁ֑ע וּ֝תְפִלָּת֗וֹ תִּֽהְיֶ֥ה לַחֲטָאָֽה׃<verse eID="Ps.109.7" />
  <verse osisID="Ps.109.8" sID="Ps.109.8" n="ח" />יִֽהְיוּ־יָמָ֥יו מְעַטִּ֑ים פְּ֝קֻדָּת֗וֹ יִקַּ֥ח אַחֵֽר׃<verse eID="Ps.109.8" />
  <verse osisID="Ps.109.9" sID="Ps.109.9" n="ט" />יִֽהְיוּ־בָנָ֥יו יְתוֹמִ֑ים וְ֝אִשְׁתּ֗וֹ אַלְמָנָֽה׃<verse eID="Ps.109.9" />
  <verse osisID="Ps.109.10" sID="Ps.109.10" n="י" />וְנ֤וֹעַ יָנ֣וּעוּ בָנָ֣יו וְשִׁאֵ֑לוּ וְ֝דָרְשׁ֗וּ מֵחׇרְבֽוֹתֵיהֶֽם׃<verse eID="Ps.109.10" />
  <verse osisID="Ps.109.11" sID="Ps.109.11" n="יא" />יְנַקֵּ֣שׁ נ֭וֹשֶׁה לְכׇל־אֲשֶׁר־ל֑וֹ וְיָבֹ֖זּוּ זָרִ֣ים יְגִיעֽוֹ׃<verse eID="Ps.109.11" />
  <verse osisID="Ps.109.12" sID="Ps.109.12" n="יב" />אַל־יְהִי־ל֭וֹ מֹשֵׁ֣ךְ חָ֑סֶד וְֽאַל־יְהִ֥י ח֝וֹנֵ֗ן לִֽיתוֹמָֽיו׃<verse eID="Ps.109.12" />
  <verse osisID="Ps.109.13" sID="Ps.109.13" n="יג" />יְהִֽי־אַחֲרִית֥וֹ לְהַכְרִ֑ית בְּד֥וֹר אַ֝חֵ֗ר יִמַּ֥ח שְׁמָֽם׃<verse eID="Ps.109.13" />
  <verse osisID="Ps.109.14" sID="Ps.109.14" n="יד" />יִזָּכֵ֤ר ׀ עֲוֺ֣ן אֲ֭בֹתָיו אֶל־יְהֹוָ֑ה וְחַטַּ֥את אִ֝מּ֗וֹ אַל־תִּמָּֽח׃<verse eID="Ps.109.14" />
  <verse osisID="Ps.109.15" sID="Ps.109.15" n="טו" />יִהְי֣וּ נֶגֶד־יְהֹוָ֣ה תָּמִ֑יד וְיַכְרֵ֖ת מֵאֶ֣רֶץ זִכְרָֽם׃<verse eID="Ps.109.15" />
  <verse osisID="Ps.109.16" sID="Ps.109.16" n="טז" />יַ֗עַן אֲשֶׁ֤ר ׀ לֹ֥א זָכַר֮ עֲשׂ֢וֹת חָ֥֫סֶד וַיִּרְדֹּ֡ף אִישׁ־עָנִ֣י וְ֭אֶבְיוֹן וְנִכְאֵ֨ה לֵבָ֬ב לְמוֹתֵֽת׃<verse eID="Ps.109.16" />
  <verse osisID="Ps.109.17" sID="Ps.109.17" n="יז" />וַיֶּאֱהַ֣ב קְ֭לָלָה וַתְּבוֹאֵ֑הוּ וְֽלֹא־חָפֵ֥ץ בִּ֝בְרָכָ֗ה וַתִּרְחַ֥ק מִמֶּֽנּוּ׃<verse eID="Ps.109.17" />
  <verse osisID="Ps.109.18" sID="Ps.109.18" n="יח" />וַיִּלְבַּ֥שׁ קְלָלָ֗ה כְּמַ֫דּ֥וֹ וַתָּבֹ֣א כַמַּ֣יִם בְּקִרְבּ֑וֹ וְ֝כַשֶּׁ֗מֶן בְּעַצְמוֹתָֽיו׃<verse eID="Ps.109.18" />
  <verse osisID="Ps.109.19" sID="Ps.109.19" n="יט" />תְּהִי־ל֭וֹ כְּבֶ֣גֶד יַעְטֶ֑ה וּ֝לְמֵ֗זַח תָּמִ֥יד יַחְגְּרֶֽהָ׃<verse eID="Ps.109.19" />
  <verse osisID="Ps.109.20" sID="Ps.109.20" n="כ" />זֹ֤את פְּעֻלַּ֣ת שֹׂ֭טְנַי מֵאֵ֣ת יְהֹוָ֑ה וְהַדֹּבְרִ֥ים רָ֝֗ע עַל־נַפְשִֽׁי׃<verse eID="Ps.109.20" />
  <verse osisID="Ps.109.21" sID="Ps.109.21" n="כא" />וְאַתָּ֤ה ׀ יֱ֘הֹוִ֤ה אֲדֹנָ֗י עֲֽשֵׂה־אִ֭תִּי לְמַ֣עַן שְׁמֶ֑ךָ כִּי־ט֥וֹב חַ֝סְדְּךָ֗ הַצִּילֵֽנִי׃<verse eID="Ps.109.21" />
  <verse osisID="Ps.109.22" sID="Ps.109.22" n="כב" />כִּי־עָנִ֣י וְאֶבְי֣וֹן אָנֹ֑כִי וְ֝לִבִּ֗י חָלַ֥ל בְּקִרְבִּֽי׃<verse eID="Ps.109.22" />
  <verse osisID="Ps.109.23" sID="Ps.109.23" n="כג" />כְּצֵל־כִּנְטוֹת֥וֹ נֶהֱלָ֑כְתִּי נִ֝נְעַ֗רְתִּי כָּאַרְבֶּֽה׃<verse eID="Ps.109.23" />
  <verse osisID="Ps.109.24" sID="Ps.109.24" n="כד" />בִּ֭רְכַּי כָּשְׁל֣וּ מִצּ֑וֹם וּ֝בְשָׂרִ֗י כָּחַ֥שׁ מִשָּֽׁמֶן׃<verse eID="Ps.109.24" />
  <verse osisID="Ps.109.25" sID="Ps.109.25" n="כה" />וַאֲנִ֤י ׀ הָיִ֣יתִי חֶרְפָּ֣ה לָהֶ֑ם יִ֝רְא֗וּנִי יְנִיע֥וּן רֹאשָֽׁם׃<verse eID="Ps.109.25" />
  <verse osisID="Ps.109.26" sID="Ps.109.26" n="כו" />עׇ֭זְרֵנִי יְהֹוָ֣ה אֱלֹהָ֑י ה֖וֹשִׁיעֵ֣נִי כְחַסְדֶּֽךָ׃<verse eID="Ps.109.26" />
  <verse osisID="Ps.109.27" sID="Ps.109.27" n="כז" />וְֽ֭יֵדְעוּ כִּי־יָ֣דְךָ זֹּ֑את אַתָּ֖ה יְהֹוָ֣ה עֲשִׂיתָֽהּ׃<verse eID="Ps.109.27" />
  <verse osisID="Ps.109.28" sID="Ps.109.28" n="כח" />יְקַֽלְלוּ־הֵמָּה֮ וְאַתָּ֢ה תְבָ֫רֵ֥ךְ קָ֤מוּ ׀ וַיֵּבֹ֗שׁוּ וְֽעַבְדְּךָ֥ יִשְׂמָֽח׃<verse eID="Ps.109.28" />
  <verse osisID="Ps.109.29" sID="Ps.109.29" n="כט" />יִלְבְּשׁ֣וּ שׂוֹטְנַ֣י כְּלִמָּ֑ה וְיַעֲט֖וּ כַמְעִ֣יל בׇּשְׁתָּֽם׃<verse eID="Ps.109.29" />
  <verse osisID="Ps.109.30" sID="Ps.109.30" n="ל" />א֘וֹדֶ֤ה יְהֹוָ֣ה מְאֹ֣ד בְּפִ֑י וּבְת֖וֹךְ רַבִּ֣ים אֲהַלְלֶֽנּוּ׃<verse eID="Ps.109.30" />
  <verse osisID="Ps.109.31" sID="Ps.109.31" n="לא" />כִּֽי־יַ֭עֲמֹד לִימִ֣ין אֶבְי֑וֹן לְ֝הוֹשִׁ֗יעַ מִשֹּׁפְטֵ֥י נַפְשֽׁוֹ׃<verse eID="Ps.109.31" />
  <chapter eID="Ps.109" />
  <lb />
  <lb />
  <chapter osisID="Ps.110" sID="Ps.110" n="קי" />
  <verse osisID="Ps.110.1" sID="Ps.110.1" n="א" />לְדָוִ֗ד מִ֫זְמ֥וֹר נְאֻ֤ם יְהֹוָ֨ה ׀ לַֽאדֹנִ֗י שֵׁ֥ב לִֽימִינִ֑י עַד־אָשִׁ֥ית אֹ֝יְבֶ֗יךָ הֲדֹ֣ם לְרַגְלֶֽיךָ׃<verse eID="Ps.110.1" />
  <verse osisID="Ps.110.2" sID="Ps.110.2" n="ב" />מַטֵּֽה־עֻזְּךָ֗ יִשְׁלַ֣ח יְ֭הֹוָה מִצִּיּ֑וֹן רְ֝דֵ֗ה בְּקֶ֣רֶב אֹיְבֶֽיךָ׃<verse eID="Ps.110.2" />
  <verse osisID="Ps.110.3" sID="Ps.110.3" n="ג" />עַמְּךָ֣ נְדָבֹת֮ בְּי֢וֹם חֵ֫ילֶ֥ךָ בְּֽהַדְרֵי־קֹ֭דֶשׁ מֵרֶ֣חֶם מִשְׁחָ֑ר לְ֝ךָ֗ טַ֣ל יַלְדֻתֶֽיךָ׃<verse eID="Ps.110.3" />
  <verse osisID="Ps.110.4" sID="Ps.110.4" n="ד" />נִשְׁבַּ֤ע יְהֹוָ֨ה ׀ וְלֹ֥א יִנָּחֵ֗ם אַתָּֽה־כֹהֵ֥ן לְעוֹלָ֑ם עַל־דִּ֝בְרָתִ֗י מַלְכִּי־צֶֽדֶק׃<verse eID="Ps.110.4" />
  <verse osisID="Ps.110.5" sID="Ps.110.5" n="ה" />אֲדֹנָ֥י עַל־יְמִֽינְךָ֑ מָחַ֖ץ בְּיוֹם־אַפּ֣וֹ מְלָכִֽים׃<verse eID="Ps.110.5" />
  <verse osisID="Ps.110.6" sID="Ps.110.6" n="ו" />יָדִ֣ין בַּ֭גּוֹיִם מָלֵ֣א גְוִיּ֑וֹת מָ֥חַץ רֹ֝֗אשׁ עַל־אֶ֥רֶץ רַבָּֽה׃<verse eID="Ps.110.6" />
  <verse osisID="Ps.110.7" sID="Ps.110.7" n="ז" />מִ֭נַּחַל בַּדֶּ֣רֶךְ יִשְׁתֶּ֑ה עַל־כֵּ֝֗ן יָרִ֥ים רֹֽאשׁ׃<verse eID="Ps.110.7" />
  <chapter eID="Ps.110" />
  <lb />
  <lb />
  <chapter osisID="Ps.111" sID="Ps.111" n="קיא" />
  <verse osisID="Ps.111.1" sID="Ps.111.1" n="א" />הַ֥לְלוּ<seg type="x-implicit-maqaf">־</seg>יָ֨הּ ׀ אוֹדֶ֣ה יְ֭הֹוָה בְּכׇל־לֵבָ֑ב בְּס֖וֹד יְשָׁרִ֣ים וְעֵדָֽה׃<verse eID="Ps.111.1" />
  <verse osisID="Ps.111.2" sID="Ps.111.2" n="ב" />גְּ֭דֹלִים מַעֲשֵׂ֣י יְהֹוָ֑ה דְּ֝רוּשִׁ֗ים לְכׇל־חֶפְצֵיהֶֽם׃<verse eID="Ps.111.2" />
  <verse osisID="Ps.111.3" sID="Ps.111.3" n="ג" />הוֹד־וְהָדָ֥ר פׇּעֳל֑וֹ וְ֝צִדְקָת֗וֹ עֹמֶ֥דֶת לָעַֽד׃<verse eID="Ps.111.3" />
  <verse osisID="Ps.111.4" sID="Ps.111.4" n="ד" />זֵ֣כֶר עָ֭שָׂה לְנִפְלְאוֹתָ֑יו חַנּ֖וּן וְרַח֣וּם יְהֹוָֽה׃<verse eID="Ps.111.4" />
  <verse osisID="Ps.111.5" sID="Ps.111.5" n="ה" />טֶ֭רֶף נָתַ֣ן לִירֵאָ֑יו יִזְכֹּ֖ר לְעוֹלָ֣ם בְּרִיתֽוֹ׃<verse eID="Ps.111.5" />
  <verse osisID="Ps.111.6" sID="Ps.111.6" n="ו" />כֹּ֣חַ מַ֭עֲשָׂיו הִגִּ֣יד לְעַמּ֑וֹ לָתֵ֥ת לָ֝הֶ֗ם נַחֲלַ֥ת גּוֹיִֽם׃<verse eID="Ps.111.6" />
  <verse osisID="Ps.111.7" sID="Ps.111.7" n="ז" />מַעֲשֵׂ֣י יָ֭דָיו אֱמֶ֣ת וּמִשְׁפָּ֑ט נֶ֝אֱמָנִ֗ים כׇּל־פִּקּוּדָֽיו׃<verse eID="Ps.111.7" />
  <verse osisID="Ps.111.8" sID="Ps.111.8" n="ח" />סְמוּכִ֣ים לָעַ֣ד לְעוֹלָ֑ם עֲ֝שׂוּיִ֗ם בֶּאֱמֶ֥ת וְיָשָֽׁר׃<verse eID="Ps.111.8" />
  <verse osisID="Ps.111.9" sID="Ps.111.9" n="ט" />פְּד֤וּת ׀ שָׁ֘לַ֤ח לְעַמּ֗וֹ צִוָּֽה־לְעוֹלָ֥ם בְּרִית֑וֹ קָד֖וֹשׁ וְנוֹרָ֣א שְׁמֽוֹ׃<verse eID="Ps.111.9" />
  <verse osisID="Ps.111.10" sID="Ps.111.10" n="י" />רֵ֘אשִׁ֤ית חׇכְמָ֨ה ׀ יִרְאַ֬ת יְהֹוָ֗ה שֵׂ֣כֶל ט֭וֹב לְכׇל־עֹֽשֵׂיהֶ֑ם תְּ֝הִלָּת֗וֹ עֹמֶ֥דֶת לָעַֽד׃<verse eID="Ps.111.10" />
  <chapter eID="Ps.111" />
  <lb />
  <lb />
  <chapter osisID="Ps.112" sID="Ps.112" n="קיב" />
  <verse osisID="Ps.112.1" sID="Ps.112.1" n="א" />הַ֥לְלוּ<seg type="x-implicit-maqaf">־</seg>יָ֨הּ ׀ אַשְׁרֵי־אִ֭ישׁ יָרֵ֣א אֶת־יְהֹוָ֑ה בְּ֝מִצְוֺתָ֗יו חָפֵ֥ץ מְאֹֽד׃<verse eID="Ps.112.1" />
  <verse osisID="Ps.112.2" sID="Ps.112.2" n="ב" />גִּבּ֣וֹר בָּ֭אָרֶץ יִהְיֶ֣ה זַרְע֑וֹ דּ֖וֹר יְשָׁרִ֣ים יְבֹרָֽךְ׃<verse eID="Ps.112.2" />
  <verse osisID="Ps.112.3" sID="Ps.112.3" n="ג" />הוֹן־וָעֹ֥שֶׁר בְּבֵית֑וֹ וְ֝צִדְקָת֗וֹ עֹמֶ֥דֶת לָעַֽד׃<verse eID="Ps.112.3" />
  <verse osisID="Ps.112.4" sID="Ps.112.4" n="ד" />זָ֘רַ֤ח בַּחֹ֣שֶׁךְ א֭וֹר לַיְשָׁרִ֑ים חַנּ֖וּן וְרַח֣וּם וְצַדִּֽיק׃<verse eID="Ps.112.4" />
  <verse osisID="Ps.112.5" sID="Ps.112.5" n="ה" />טֽוֹב־אִ֭ישׁ חוֹנֵ֣ן וּמַלְוֶ֑ה יְכַלְכֵּ֖ל דְּבָרָ֣יו בְּמִשְׁפָּֽט׃<verse eID="Ps.112.5" />
  <verse osisID="Ps.112.6" sID="Ps.112.6" n="ו" />כִּֽי־לְעוֹלָ֥ם לֹֽא־יִמּ֑וֹט לְזֵ֥כֶר ע֝וֹלָ֗ם יִהְיֶ֥ה צַדִּֽיק׃<verse eID="Ps.112.6" />
  <verse osisID="Ps.112.7" sID="Ps.112.7" n="ז" />מִשְּׁמוּעָ֣ה רָ֭עָה לֹ֣א יִירָ֑א נָכ֥וֹן לִ֝בּ֗וֹ בָּטֻ֥חַ בַּיהֹוָֽה׃<verse eID="Ps.112.7" />
  <verse osisID="Ps.112.8" sID="Ps.112.8" n="ח" />סָמ֣וּךְ לִ֭בּוֹ לֹ֣א יִירָ֑א עַ֖ד אֲשֶׁר־יִרְאֶ֣ה בְצָרָֽיו׃<verse eID="Ps.112.8" />
  <verse osisID="Ps.112.9" sID="Ps.112.9" n="ט" />פִּזַּ֤ר ׀ נָ֘תַ֤ן לָאֶבְיוֹנִ֗ים צִ֭דְקָתוֹ עֹמֶ֣דֶת לָעַ֑ד קַ֝רְנ֗וֹ תָּר֥וּם בְּכָבֽוֹד׃<verse eID="Ps.112.9" />
  <verse osisID="Ps.112.10" sID="Ps.112.10" n="י" />רָ֘שָׁ֤ע יִרְאֶ֨ה ׀ וְכָעָ֗ס שִׁנָּ֣יו יַחֲרֹ֣ק וְנָמָ֑ס תַּאֲוַ֖ת רְשָׁעִ֣ים תֹּאבֵֽד׃<verse eID="Ps.112.10" />
  <chapter eID="Ps.112" />
  <lb />
  <lb />
  <chapter osisID="Ps.113" sID="Ps.113" n="קיג" />
  <verse osisID="Ps.113.1" sID="Ps.113.1" n="א" />הַ֥לְלוּ<seg type="x-implicit-maqaf">־</seg>יָ֨הּ ׀ הַ֭לְלוּ עַבְדֵ֣י יְהֹוָ֑ה הַֽ֝לְל֗וּ אֶת־שֵׁ֥ם יְהֹוָֽה׃<verse eID="Ps.113.1" />
  <verse osisID="Ps.113.2" sID="Ps.113.2" n="ב" />יְהִ֤י שֵׁ֣ם יְהֹוָ֣ה מְבֹרָ֑ךְ מֵ֝עַתָּ֗ה וְעַד־עוֹלָֽם׃<verse eID="Ps.113.2" />
  <verse osisID="Ps.113.3" sID="Ps.113.3" n="ג" />מִמִּזְרַח־שֶׁ֥מֶשׁ עַד־מְבוֹא֑וֹ מְ֝הֻלָּ֗ל שֵׁ֣ם יְהֹוָֽה׃<verse eID="Ps.113.3" />
  <verse osisID="Ps.113.4" sID="Ps.113.4" n="ד" />רָ֖ם עַל־כׇּל־גּוֹיִ֥ם <seg type="x-paseq">׀</seg>יְהֹוָ֑ה עַ֖ל הַשָּׁמַ֣יִם כְּבוֹדֽוֹ׃<verse eID="Ps.113.4" />
  <verse osisID="Ps.113.5" sID="Ps.113.5" n="ה" />מִ֭י כַּיהֹוָ֣ה אֱלֹהֵ֑ינוּ הַֽמַּגְבִּיהִ֥י לָשָֽׁבֶת׃<verse eID="Ps.113.5" />
  <verse osisID="Ps.113.6" sID="Ps.113.6" n="ו" />הַֽמַּשְׁפִּילִ֥י לִרְא֑וֹת בַּשָּׁמַ֥יִם וּבָאָֽרֶץ׃<verse eID="Ps.113.6" />
  <verse osisID="Ps.113.7" sID="Ps.113.7" n="ז" />מְקִ֥ימִ֣י מֵעָפָ֣ר דָּ֑ל מֵ֝אַשְׁפֹּ֗ת יָרִ֥ים אֶבְיֽוֹן׃<verse eID="Ps.113.7" />
  <verse osisID="Ps.113.8" sID="Ps.113.8" n="ח" />לְהוֹשִׁיבִ֥י עִם־נְדִיבִ֑ים עִ֝֗ם נְדִיבֵ֥י עַמּֽוֹ׃<verse eID="Ps.113.8" />
  <verse osisID="Ps.113.9" sID="Ps.113.9" n="ט" />מֽוֹשִׁיבִ֨י ׀ עֲקֶ֬רֶת הַבַּ֗יִת אֵֽם־הַבָּנִ֥ים שְׂמֵחָ֗ה הַֽלְלוּ־יָֽהּ׃<verse eID="Ps.113.9" />
  <chapter eID="Ps.113" />
  <lb />
  <lb />
  <chapter osisID="Ps.114" sID="Ps.114" n="קיד" />
  <verse osisID="Ps.114.1" sID="Ps.114.1" n="א" />בְּצֵ֣את יִ֭שְׂרָאֵל מִמִּצְרָ֑יִם בֵּ֥ית יַ֝עֲקֹ֗ב מֵעַ֥ם לֹעֵֽז׃<verse eID="Ps.114.1" />
  <verse osisID="Ps.114.2" sID="Ps.114.2" n="ב" />הָיְתָ֣ה יְהוּדָ֣ה לְקׇדְשׁ֑וֹ יִ֝שְׂרָאֵ֗ל מַמְשְׁלוֹתָֽיו׃<verse eID="Ps.114.2" />
  <verse osisID="Ps.114.3" sID="Ps.114.3" n="ג" />הַיָּ֣ם רָ֭אָה וַיָּנֹ֑ס הַ֝יַּרְדֵּ֗ן יִסֹּ֥ב לְאָחֽוֹר׃<verse eID="Ps.114.3" />
  <verse osisID="Ps.114.4" sID="Ps.114.4" n="ד" />הֶ֭הָרִים רָקְד֣וּ כְאֵילִ֑ים גְּ֝בָע֗וֹת כִּבְנֵי־צֹֽאן׃<verse eID="Ps.114.4" />
  <verse osisID="Ps.114.5" sID="Ps.114.5" n="ה" />מַה־לְּךָ֣ הַ֭יָּם כִּ֣י תָנ֑וּס הַ֝יַּרְדֵּ֗ן תִּסֹּ֥ב לְאָחֽוֹר׃<verse eID="Ps.114.5" />
  <verse osisID="Ps.114.6" sID="Ps.114.6" n="ו" />הֶ֭הָרִים תִּרְקְד֣וּ כְאֵילִ֑ים גְּ֝בָע֗וֹת כִּבְנֵי־צֹֽאן׃<verse eID="Ps.114.6" />
  <verse osisID="Ps.114.7" sID="Ps.114.7" n="ז" />מִלִּפְנֵ֣י אָ֭דוֹן ח֣וּלִי אָ֑רֶץ מִ֝לִּפְנֵ֗י אֱל֣וֹהַּ יַעֲקֹֽב׃<verse eID="Ps.114.7" />
  <verse osisID="Ps.114.8" sID="Ps.114.8" n="ח" />הַהֹפְכִ֣י הַצּ֣וּר אֲגַם־מָ֑יִם חַ֝לָּמִ֗ישׁ לְמַעְיְנוֹ־מָֽיִם׃<verse eID="Ps.114.8" />
  <chapter eID="Ps.114" />
  <chapter osisID="Ps.115" sID="Ps.115" n="קטו" />
  <verse osisID="Ps.115.1" sID="Ps.115.1" n="א" />לֹ֤א לָ֥נוּ יְהֹוָ֗ה לֹ֫א־לָ֥נוּ כִּֽי־לְ֭שִׁמְךָ תֵּ֣ן כָּב֑וֹד עַל־חַ֝סְדְּךָ֗ עַל־אֲמִתֶּֽךָ׃<verse eID="Ps.115.1" />
  <verse osisID="Ps.115.2" sID="Ps.115.2" n="ב" />לָ֭מָּה יֹאמְר֣וּ הַגּוֹיִ֑ם אַיֵּה־נָ֝֗א אֱלֹהֵיהֶֽם׃<verse eID="Ps.115.2" />
  <verse osisID="Ps.115.3" sID="Ps.115.3" n="ג" />וֵאלֹהֵ֥ינוּ בַשָּׁמָ֑יִם כֹּ֖ל אֲשֶׁר־חָפֵ֣ץ עָשָֽׂה׃<verse eID="Ps.115.3" />
  <verse osisID="Ps.115.4" sID="Ps.115.4" n="ד" />עֲֽ֭צַבֵּיהֶם כֶּ֣סֶף וְזָהָ֑ב מַ֝עֲשֵׂ֗ה יְדֵ֣י אָדָֽם׃<verse eID="Ps.115.4" />
  <verse osisID="Ps.115.5" sID="Ps.115.5" n="ה" />פֶּֽה־לָ֭הֶם וְלֹ֣א יְדַבֵּ֑רוּ עֵינַ֥יִם לָ֝הֶ֗ם וְלֹ֣א יִרְאֽוּ׃<verse eID="Ps.115.5" />
  <verse osisID="Ps.115.6" sID="Ps.115.6" n="ו" />אׇזְנַ֣יִם לָ֭הֶם וְלֹ֣א יִשְׁמָ֑עוּ אַ֥ף לָ֝הֶ֗ם וְלֹ֣א יְרִיחֽוּן׃<verse eID="Ps.115.6" />
  <verse osisID="Ps.115.7" sID="Ps.115.7" n="ז" />יְדֵיהֶ֤ם ׀ וְלֹ֬א יְמִישׁ֗וּן רַ֭גְלֵיהֶם וְלֹ֣א יְהַלֵּ֑כוּ לֹא־יֶ֝הְגּ֗וּ בִּגְרוֹנָֽם׃<verse eID="Ps.115.7" />
  <verse osisID="Ps.115.8" sID="Ps.115.8" n="ח" />כְּ֭מוֹהֶם יִהְי֣וּ עֹשֵׂיהֶ֑ם כֹּ֖ל אֲשֶׁר־בֹּטֵ֣חַ בָּהֶֽם׃<verse eID="Ps.115.8" />
  <verse osisID="Ps.115.9" sID="Ps.115.9" n="ט" />יִ֭שְׂרָאֵל בְּטַ֣ח בַּיהֹוָ֑ה עֶזְרָ֖ם וּמָגִנָּ֣ם הֽוּא׃<verse eID="Ps.115.9" />
  <verse osisID="Ps.115.10" sID="Ps.115.10" n="י" />בֵּ֣ית אַ֭הֲרֹן בִּטְח֣וּ בַיהֹוָ֑ה עֶזְרָ֖ם וּמָגִנָּ֣ם הֽוּא׃<verse eID="Ps.115.10" />
  <verse osisID="Ps.115.11" sID="Ps.115.11" n="יא" />יִרְאֵ֣י יְ֭הֹוָה בִּטְח֣וּ בַיהֹוָ֑ה עֶזְרָ֖ם וּמָגִנָּ֣ם הֽוּא׃<verse eID="Ps.115.11" />
  <verse osisID="Ps.115.12" sID="Ps.115.12" n="יב" />יְהֹוָה֮ זְכָרָ֢נוּ יְבָ֫רֵ֥ךְ יְ֭בָרֵךְ אֶת־בֵּ֣ית יִשְׂרָאֵ֑ל יְ֝בָרֵ֗ךְ אֶת־בֵּ֥ית אַהֲרֹֽן׃<verse eID="Ps.115.12" />
  <verse osisID="Ps.115.13" sID="Ps.115.13" n="יג" />יְ֭בָרֵךְ יִרְאֵ֣י יְהֹוָ֑ה הַ֝קְּטַנִּ֗ים עִם־הַגְּדֹלִֽים׃<verse eID="Ps.115.13" />
  <verse osisID="Ps.115.14" sID="Ps.115.14" n="יד" />יֹסֵ֣ף יְהֹוָ֣ה עֲלֵיכֶ֑ם עֲ֝לֵיכֶ֗ם וְעַל־בְּנֵיכֶֽם׃<verse eID="Ps.115.14" />
  <verse osisID="Ps.115.15" sID="Ps.115.15" n="טו" />בְּרוּכִ֣ים אַ֭תֶּם לַיהֹוָ֑ה עֹ֝שֵׂ֗ה שָׁמַ֥יִם וָאָֽרֶץ׃<verse eID="Ps.115.15" />
  <verse osisID="Ps.115.16" sID="Ps.115.16" n="טז" />הַשָּׁמַ֣יִם שָׁ֭מַיִם לַיהֹוָ֑ה וְ֝הָאָ֗רֶץ נָתַ֥ן לִבְנֵי־אָדָֽם׃<verse eID="Ps.115.16" />
  <verse osisID="Ps.115.17" sID="Ps.115.17" n="יז" />לֹ֣א הַ֭מֵּתִים יְהַֽלְלוּ־יָ֑הּ וְ֝לֹ֗א כׇּל־יֹרְדֵ֥י דוּמָֽה׃<verse eID="Ps.115.17" />
  <verse osisID="Ps.115.18" sID="Ps.115.18" n="יח" />וַאֲנַ֤חְנוּ ׀ נְבָ֘רֵ֤ךְ יָ֗הּ מֵעַתָּ֥ה וְעַד־עוֹלָ֗ם הַֽלְלוּ־יָֽהּ׃<verse eID="Ps.115.18" />
  <chapter eID="Ps.115" />
  <lb />
  <lb />
  <chapter osisID="Ps.116" sID="Ps.116" n="קטז" />
  <verse osisID="Ps.116.1" sID="Ps.116.1" n="א" />אָ֭הַבְתִּי כִּי־יִשְׁמַ֥ע <seg type="x-paseq">׀</seg>יְהֹוָ֑ה אֶת־ק֝וֹלִ֗י תַּחֲנוּנָֽי׃<verse eID="Ps.116.1" />
  <verse osisID="Ps.116.2" sID="Ps.116.2" n="ב" />כִּי־הִטָּ֣ה אׇזְנ֣וֹ לִ֑י וּבְיָמַ֥י אֶקְרָֽא׃<verse eID="Ps.116.2" />
  <verse osisID="Ps.116.3" sID="Ps.116.3" n="ג" />אֲפָפ֤וּנִי ׀ חֶבְלֵי־מָ֗וֶת וּמְצָרֵ֣י שְׁא֣וֹל מְצָא֑וּנִי צָרָ֖ה וְיָג֣וֹן אֶמְצָֽא׃<verse eID="Ps.116.3" />
  <verse osisID="Ps.116.4" sID="Ps.116.4" n="ד" />וּבְשֵֽׁם־יְהֹוָ֥ה אֶקְרָ֑א אָנָּ֥ה יְ֝הֹוָ֗ה מַלְּטָ֥ה נַפְשִֽׁי׃<verse eID="Ps.116.4" />
  <verse osisID="Ps.116.5" sID="Ps.116.5" n="ה" />חַנּ֣וּן יְהֹוָ֣ה וְצַדִּ֑יק וֵ֖אלֹהֵ֣ינוּ מְרַחֵֽם׃<verse eID="Ps.116.5" />
  <verse osisID="Ps.116.6" sID="Ps.116.6" n="ו" />שֹׁמֵ֣ר פְּתָאיִ֣ם יְהֹוָ֑ה דַּ֝לֹּתִ֗י וְלִ֣י יְהוֹשִֽׁיעַ׃<verse eID="Ps.116.6" />
  <verse osisID="Ps.116.7" sID="Ps.116.7" n="ז" />שׁוּבִ֣י נַ֭פְשִׁי לִמְנוּחָ֑יְכִי כִּֽי־יְ֝הֹוָ֗ה גָּמַ֥ל עָלָֽיְכִי׃<verse eID="Ps.116.7" />
  <verse osisID="Ps.116.8" sID="Ps.116.8" n="ח" />כִּ֤י חִלַּ֥צְתָּ נַפְשִׁ֗י מִ֫מָּ֥וֶת אֶת־עֵינִ֥י מִן־דִּמְעָ֑ה אֶת־רַגְלִ֥י מִדֶּֽחִי׃<verse eID="Ps.116.8" />
  <verse osisID="Ps.116.9" sID="Ps.116.9" n="ט" />אֶ֭תְהַלֵּךְ לִפְנֵ֣י יְהֹוָ֑ה בְּ֝אַרְצ֗וֹת הַחַיִּֽים׃<verse eID="Ps.116.9" />
  <verse osisID="Ps.116.10" sID="Ps.116.10" n="י" />הֶ֭אֱמַנְתִּי כִּ֣י אֲדַבֵּ֑ר אֲ֝נִ֗י עָנִ֥יתִי מְאֹֽד׃<verse eID="Ps.116.10" />
  <verse osisID="Ps.116.11" sID="Ps.116.11" n="יא" />אֲ֭נִי אָמַ֣רְתִּי בְחׇפְזִ֑י כׇּֽל־הָאָדָ֥ם כֹּזֵֽב׃<verse eID="Ps.116.11" />
  <verse osisID="Ps.116.12" sID="Ps.116.12" n="יב" />מָה־אָשִׁ֥יב לַיהֹוָ֑ה כׇּֽל־תַּגְמוּל֥וֹהִי עָלָֽי׃<verse eID="Ps.116.12" />
  <verse osisID="Ps.116.13" sID="Ps.116.13" n="יג" />כּוֹס־יְשׁוּע֥וֹת אֶשָּׂ֑א וּבְשֵׁ֖ם יְהֹוָ֣ה אֶקְרָֽא׃<verse eID="Ps.116.13" />
  <verse osisID="Ps.116.14" sID="Ps.116.14" n="יד" />נְ֭דָרַי לַיהֹוָ֣ה אֲשַׁלֵּ֑ם נֶגְדָה־נָּ֝֗א לְכׇל־עַמּֽוֹ׃<verse eID="Ps.116.14" />
  <verse osisID="Ps.116.15" sID="Ps.116.15" n="טו" />יָ֭קָר בְּעֵינֵ֣י יְהֹוָ֑ה הַ֝מָּ֗וְתָה לַחֲסִידָֽיו׃<verse eID="Ps.116.15" />
  <verse osisID="Ps.116.16" sID="Ps.116.16" n="טז" />אָנָּ֣ה יְהֹוָה֮ כִּֽי־אֲנִ֢י עַ֫בְדֶּ֥ךָ אֲנִי־עַ֭בְדְּךָ בֶּן־אֲמָתֶ֑ךָ פִּ֝תַּ֗חְתָּ לְמֽוֹסֵרָֽי׃<verse eID="Ps.116.16" />
  <verse osisID="Ps.116.17" sID="Ps.116.17" n="יז" />לְֽךָ־אֶ֭זְבַּח זֶ֣בַח תּוֹדָ֑ה וּבְשֵׁ֖ם יְהֹוָ֣ה אֶקְרָֽא׃<verse eID="Ps.116.17" />
  <verse osisID="Ps.116.18" sID="Ps.116.18" n="יח" />נְ֭דָרַי לַיהֹוָ֣ה אֲשַׁלֵּ֑ם נֶגְדָה־נָּ֝֗א לְכׇל־עַמּֽוֹ׃<verse eID="Ps.116.18" />
  <verse osisID="Ps.116.19" sID="Ps.116.19" n="יט" />בְּחַצְר֤וֹת ׀ בֵּ֤ית יְהֹוָ֗ה בְּֽת֘וֹכֵ֤כִי יְֽרוּשָׁלָ֗͏ִם הַֽלְלוּ־יָֽהּ׃<verse eID="Ps.116.19" />
  <chapter eID="Ps.116" />
  <lb />
  <lb />
  <chapter osisID="Ps.117" sID="Ps.117" n="קיז" />
  <verse osisID="Ps.117.1" sID="Ps.117.1" n="א" />הַֽלְל֣וּ אֶת־יְ֭הֹוָה כׇּל־גּוֹיִ֑ם שַׁ֝בְּח֗וּהוּ כׇּל־הָאֻמִּֽים׃<verse eID="Ps.117.1" />
  <verse osisID="Ps.117.2" sID="Ps.117.2" n="ב" />כִּ֥י גָ֘בַ֤ר עָלֵ֨ינוּ ׀ חַסְדּ֗וֹ וֶאֱמֶת־יְהֹוָ֥ה לְעוֹלָ֗ם הַֽלְלוּ־יָֽהּ׃<verse eID="Ps.117.2" />
  <chapter eID="Ps.117" />
  <lb />
  <lb />
  <chapter osisID="Ps.118" sID="Ps.118" n="קיח" />
  <verse osisID="Ps.118.1" sID="Ps.118.1" n="א" />הוֹד֣וּ לַיהֹוָ֣ה כִּי־ט֑וֹב כִּ֖י לְעוֹלָ֣ם חַסְדּֽוֹ׃<verse eID="Ps.118.1" />
  <verse osisID="Ps.118.2" sID="Ps.118.2" n="ב" />יֹאמַר־נָ֥א יִשְׂרָאֵ֑ל כִּ֖י לְעוֹלָ֣ם חַסְדּֽוֹ׃<verse eID="Ps.118.2" />
  <verse osisID="Ps.118.3" sID="Ps.118.3" n="ג" />יֹאמְרוּ־נָ֥א בֵֽית־אַהֲרֹ֑ן כִּ֖י לְעוֹלָ֣ם חַסְדּֽוֹ׃<verse eID="Ps.118.3" />
  <verse osisID="Ps.118.4" sID="Ps.118.4" n="ד" />יֹאמְרוּ־נָ֭א יִרְאֵ֣י יְהֹוָ֑ה כִּ֖י לְעוֹלָ֣ם חַסְדּֽוֹ׃<verse eID="Ps.118.4" />
  <verse osisID="Ps.118.5" sID="Ps.118.5" n="ה" />מִֽן־הַ֭מֵּצַר קָרָ֣אתִי יָּ֑הּ עָנָ֖נִי בַמֶּרְחָ֣ב יָֽהּ׃<verse eID="Ps.118.5" />
  <verse osisID="Ps.118.6" sID="Ps.118.6" n="ו" />יְהֹוָ֣ה לִ֭י לֹ֣א אִירָ֑א מַה־יַּעֲשֶׂ֖ה לִ֣י אָדָֽם׃<verse eID="Ps.118.6" />
  <verse osisID="Ps.118.7" sID="Ps.118.7" n="ז" />יְהֹוָ֣ה לִ֭י בְּעֹזְרָ֑י וַ֝אֲנִ֗י אֶרְאֶ֥ה בְשֹׂנְאָֽי׃<verse eID="Ps.118.7" />
  <verse osisID="Ps.118.8" sID="Ps.118.8" n="ח" />ט֗וֹב לַחֲס֥וֹת בַּיהֹוָ֑ה מִ֝בְּטֹ֗חַ בָּאָדָֽם׃<verse eID="Ps.118.8" />
  <verse osisID="Ps.118.9" sID="Ps.118.9" n="ט" />ט֗וֹב לַחֲס֥וֹת בַּיהֹוָ֑ה מִ֝בְּטֹ֗חַ בִּנְדִיבִֽים׃<verse eID="Ps.118.9" />
  <verse osisID="Ps.118.10" sID="Ps.118.10" n="י" />כׇּל־גּוֹיִ֥ם סְבָב֑וּנִי בְּשֵׁ֥ם יְ֝הֹוָ֗ה כִּ֣י אֲמִילַֽם׃<verse eID="Ps.118.10" />
  <verse osisID="Ps.118.11" sID="Ps.118.11" n="יא" />סַבּ֥וּנִי גַם־סְבָב֑וּנִי בְּשֵׁ֥ם יְ֝הֹוָ֗ה כִּ֣י אֲמִילַֽם׃<verse eID="Ps.118.11" />
  <verse osisID="Ps.118.12" sID="Ps.118.12" n="יב" />סַבּ֤וּנִי כִדְבוֹרִ֗ים דֹּ֭עֲכוּ כְּאֵ֣שׁ קוֹצִ֑ים בְּשֵׁ֥ם יְ֝הֹוָ֗ה כִּ֣י אֲמִילַֽם׃<verse eID="Ps.118.12" />
  <verse osisID="Ps.118.13" sID="Ps.118.13" n="יג" />דַּחֹ֣ה דְחִיתַ֣נִי לִנְפֹּ֑ל וַ֖יהֹוָ֣ה עֲזָרָֽנִי׃<verse eID="Ps.118.13" />
  <verse osisID="Ps.118.14" sID="Ps.118.14" n="יד" />עׇזִּ֣י וְזִמְרָ֣ת יָ֑הּ וַֽיְהִי־לִ֝֗י לִישׁוּעָֽה׃<verse eID="Ps.118.14" />
  <verse osisID="Ps.118.15" sID="Ps.118.15" n="טו" />ק֤וֹל ׀ רִנָּ֬ה וִישׁוּעָ֗ה בְּאׇהֳלֵ֥י צַדִּיקִ֑ים יְמִ֥ין יְ֝הֹוָ֗ה עֹ֣שָׂה חָֽיִל׃<verse eID="Ps.118.15" />
  <verse osisID="Ps.118.16" sID="Ps.118.16" n="טז" />יְמִ֣ין יְ֭הֹוָה רוֹמֵמָ֑ה יְמִ֥ין יְ֝הֹוָ֗ה עֹ֣שָׂה חָֽיִל׃<verse eID="Ps.118.16" />
  <verse osisID="Ps.118.17" sID="Ps.118.17" n="יז" />לֹא־אָמ֥וּת כִּֽי־אֶחְיֶ֑ה וַ֝אֲסַפֵּ֗ר מַעֲשֵׂ֥י יָֽהּ׃<verse eID="Ps.118.17" />
  <verse osisID="Ps.118.18" sID="Ps.118.18" n="יח" />יַסֹּ֣ר יִסְּרַ֣נִּי יָּ֑הּ וְ֝לַמָּ֗וֶת לֹ֣א נְתָנָֽנִי׃<verse eID="Ps.118.18" />
  <verse osisID="Ps.118.19" sID="Ps.118.19" n="יט" />פִּתְחוּ־לִ֥י שַׁעֲרֵי־צֶ֑דֶק אָבֹא־בָ֝֗ם אוֹדֶ֥ה יָֽהּ׃<verse eID="Ps.118.19" />
  <verse osisID="Ps.118.20" sID="Ps.118.20" n="כ" />זֶה־הַשַּׁ֥עַר לַיהֹוָ֑ה צַ֝דִּיקִ֗ים יָבֹ֥אוּ בֽוֹ׃<verse eID="Ps.118.20" />
  <verse osisID="Ps.118.21" sID="Ps.118.21" n="כא" />א֭וֹדְךָ כִּ֣י עֲנִיתָ֑נִי וַתְּהִי־לִ֝֗י לִישׁוּעָֽה׃<verse eID="Ps.118.21" />
  <verse osisID="Ps.118.22" sID="Ps.118.22" n="כב" />אֶ֭בֶן מָאֲס֣וּ הַבּוֹנִ֑ים הָ֝יְתָ֗ה לְרֹ֣אשׁ פִּנָּֽה׃<verse eID="Ps.118.22" />
  <verse osisID="Ps.118.23" sID="Ps.118.23" n="כג" />מֵאֵ֣ת יְ֭הֹוָה הָ֣יְתָה זֹּ֑את הִ֖יא נִפְלָ֣את בְּעֵינֵֽינוּ׃<verse eID="Ps.118.23" />
  <verse osisID="Ps.118.24" sID="Ps.118.24" n="כד" />זֶה־הַ֭יּוֹם עָשָׂ֣ה יְהֹוָ֑ה נָגִ֖ילָה וְנִשְׂמְחָ֣ה בֽוֹ׃<verse eID="Ps.118.24" />
  <verse osisID="Ps.118.25" sID="Ps.118.25" n="כה" />אָנָּ֣א יְ֭הֹוָה הוֹשִׁ֘יעָ֥ה נָּ֑א אָנָּ֥א יְ֝הֹוָ֗ה הַצְלִ֘יחָ֥ה נָּֽא׃<verse eID="Ps.118.25" />
  <verse osisID="Ps.118.26" sID="Ps.118.26" n="כו" />בָּר֣וּךְ הַ֭בָּא בְּשֵׁ֣ם יְהֹוָ֑ה בֵּ֝רַ֥כְנוּכֶ֗ם מִבֵּ֥ית יְהֹוָֽה׃<verse eID="Ps.118.26" />
  <verse osisID="Ps.118.27" sID="Ps.118.27" n="כז" />אֵ֤ל ׀ יְהֹוָה֮ וַיָּ֢אֶ֫ר לָ֥נוּ אִסְרוּ־חַ֥ג בַּעֲבֹתִ֑ים עַד־קַ֝רְנ֗וֹת הַמִּזְבֵּֽחַ׃<verse eID="Ps.118.27" />
  <verse osisID="Ps.118.28" sID="Ps.118.28" n="כח" />אֵלִ֣י אַתָּ֣ה וְאוֹדֶ֑ךָּ אֱ֝לֹהַ֗י אֲרוֹמְמֶֽךָּ׃<verse eID="Ps.118.28" />
  <verse osisID="Ps.118.29" sID="Ps.118.29" n="כט" />הוֹד֣וּ לַיהֹוָ֣ה כִּי־ט֑וֹב כִּ֖י לְעוֹלָ֣ם חַסְדּֽוֹ׃<verse eID="Ps.118.29" />
  <chapter eID="Ps.118" />
  <lb />
  <lb />
  <chapter osisID="Ps.119" sID="Ps.119" n="קיט" />
  <verse osisID="Ps.119.1" sID="Ps.119.1" n="א" />אַשְׁרֵ֥י תְמִֽימֵי־דָ֑רֶךְ הַ֝הֹלְכִ֗ים בְּתוֹרַ֥ת יְהֹוָֽה׃<verse eID="Ps.119.1" />
  <verse osisID="Ps.119.2" sID="Ps.119.2" n="ב" />אַ֭שְׁרֵי נֹצְרֵ֥י עֵדֹתָ֗יו בְּכׇל־לֵ֥ב יִדְרְשֽׁוּהוּ׃<verse eID="Ps.119.2" />
  <verse osisID="Ps.119.3" sID="Ps.119.3" n="ג" />אַ֭ף לֹא־פָעֲל֣וּ עַוְלָ֑ה בִּדְרָכָ֥יו הָלָֽכוּ׃<verse eID="Ps.119.3" />
  <verse osisID="Ps.119.4" sID="Ps.119.4" n="ד" />אַ֭תָּה צִוִּ֥יתָה פִקֻּדֶ֗יךָ לִשְׁמֹ֥ר מְאֹֽד׃<verse eID="Ps.119.4" />
  <verse osisID="Ps.119.5" sID="Ps.119.5" n="ה" />אַ֭חֲלַי יִכֹּ֥נוּ דְרָכָ֗י לִשְׁמֹ֥ר חֻקֶּֽיךָ׃<verse eID="Ps.119.5" />
  <verse osisID="Ps.119.6" sID="Ps.119.6" n="ו" />אָ֥ז לֹא־אֵב֑וֹשׁ בְּ֝הַבִּיטִ֗י אֶל־כׇּל־מִצְוֺתֶֽיךָ׃<verse eID="Ps.119.6" />
  <verse osisID="Ps.119.7" sID="Ps.119.7" n="ז" />א֭וֹדְךָ בְּיֹ֣שֶׁר לֵבָ֑ב בְּ֝לׇמְדִ֗י מִשְׁפְּטֵ֥י צִדְקֶֽךָ׃<verse eID="Ps.119.7" />
  <verse osisID="Ps.119.8" sID="Ps.119.8" n="ח" />אֶת־חֻקֶּ֥יךָ אֶשְׁמֹ֑ר אַֽל־תַּעַזְבֵ֥נִי עַד־מְאֹֽד׃<verse eID="Ps.119.8" />
  <lb />
  <lb />
  <verse osisID="Ps.119.9" sID="Ps.119.9" n="ט" />בַּמֶּ֣ה יְזַכֶּה־נַּ֭עַר אֶת־אׇרְח֑וֹ לִ֝שְׁמֹ֗ר כִּדְבָרֶֽךָ׃<verse eID="Ps.119.9" />
  <verse osisID="Ps.119.10" sID="Ps.119.10" n="י" />בְּכׇל־לִבִּ֥י דְרַשְׁתִּ֑יךָ אַל־תַּ֝שְׁגֵּ֗נִי מִמִּצְוֺתֶֽיךָ׃<verse eID="Ps.119.10" />
  <verse osisID="Ps.119.11" sID="Ps.119.11" n="יא" />בְּ֭לִבִּי צָפַ֣נְתִּי אִמְרָתֶ֑ךָ לְ֝מַ֗עַן לֹ֣א אֶחֱטָא־לָֽךְ׃<verse eID="Ps.119.11" />
  <verse osisID="Ps.119.12" sID="Ps.119.12" n="יב" />בָּר֖וּךְ אַתָּ֥ה יְהֹוָ֗ה לַמְּדֵ֥נִי חֻקֶּֽיךָ׃<verse eID="Ps.119.12" />
  <verse osisID="Ps.119.13" sID="Ps.119.13" n="יג" />בִּשְׂפָתַ֥י סִפַּ֑רְתִּי כֹּ֝֗ל מִשְׁפְּטֵי־פִֽיךָ׃<verse eID="Ps.119.13" />
  <verse osisID="Ps.119.14" sID="Ps.119.14" n="יד" />בְּדֶ֖רֶךְ עֵדְוֺתֶ֥יךָ שַּׂ֗שְׂתִּי כְּעַ֣ל כׇּל־הֽוֹן׃<verse eID="Ps.119.14" />
  <verse osisID="Ps.119.15" sID="Ps.119.15" n="טו" />בְּפִקּוּדֶ֥יךָ אָשִׂ֑יחָה וְ֝אַבִּ֗יטָה אֹֽרְחֹתֶֽיךָ׃<verse eID="Ps.119.15" />
  <verse osisID="Ps.119.16" sID="Ps.119.16" n="טז" />בְּחֻקֹּתֶ֥יךָ אֶֽשְׁתַּעֲשָׁ֑ע לֹ֖א אֶשְׁכַּ֣ח דְּבָרֶֽךָ׃<verse eID="Ps.119.16" />
  <lb />
  <lb />
  <verse osisID="Ps.119.17" sID="Ps.119.17" n="יז" />גְּמֹ֖ל עַל־עַבְדְּךָ֥ אֶחְיֶ֗ה וְאֶשְׁמְרָ֥ה דְבָרֶֽךָ׃<verse eID="Ps.119.17" />
  <verse osisID="Ps.119.18" sID="Ps.119.18" n="יח" />גַּל־עֵינַ֥י וְאַבִּ֑יטָה נִ֝פְלָא֗וֹת מִתּוֹרָתֶֽךָ׃<verse eID="Ps.119.18" />
  <verse osisID="Ps.119.19" sID="Ps.119.19" n="יט" />גֵּ֣ר אָנֹכִ֣י בָאָ֑רֶץ אַל־תַּסְתֵּ֥ר מִ֝מֶּ֗נִּי מִצְוֺתֶֽיךָ׃<verse eID="Ps.119.19" />
  <verse osisID="Ps.119.20" sID="Ps.119.20" n="כ" />גָּרְסָ֣ה נַפְשִׁ֣י לְתַאֲבָ֑ה אֶֽל־מִשְׁפָּטֶ֥יךָ בְכׇל־עֵֽת׃<verse eID="Ps.119.20" />
  <verse osisID="Ps.119.21" sID="Ps.119.21" n="כא" />גָּ֭עַרְתָּ זֵדִ֣ים אֲרוּרִ֑ים הַ֝שֹּׁגִ֗ים מִמִּצְוֺתֶֽיךָ׃<verse eID="Ps.119.21" />
  <verse osisID="Ps.119.22" sID="Ps.119.22" n="כב" />גַּ֣ל מֵ֭עָלַי חֶרְפָּ֣ה וָב֑וּז כִּ֖י עֵדֹתֶ֣יךָ נָצָֽרְתִּי׃<verse eID="Ps.119.22" />
  <verse osisID="Ps.119.23" sID="Ps.119.23" n="כג" />גַּ֤ם יָשְׁב֣וּ שָׂ֭רִים בִּ֣י נִדְבָּ֑רוּ עַ֝בְדְּךָ֗ יָשִׂ֥יחַ בְּחֻקֶּֽיךָ׃<verse eID="Ps.119.23" />
  <verse osisID="Ps.119.24" sID="Ps.119.24" n="כד" />גַּֽם־עֵ֭דֹתֶיךָ שַׁעֲשֻׁעָ֗י אַנְשֵׁ֥י עֲצָתִֽי׃<verse eID="Ps.119.24" />
  <lb />
  <lb />
  <verse osisID="Ps.119.25" sID="Ps.119.25" n="כה" />דָּבְקָ֣ה לֶעָפָ֣ר נַפְשִׁ֑י חַ֝יֵּ֗נִי כִּדְבָרֶֽךָ׃<verse eID="Ps.119.25" />
  <verse osisID="Ps.119.26" sID="Ps.119.26" n="כו" />דְּרָכַ֣י סִ֭פַּרְתִּי וַֽתַּעֲנֵ֗נִי לַמְּדֵ֥נִי חֻקֶּֽיךָ׃<verse eID="Ps.119.26" />
  <verse osisID="Ps.119.27" sID="Ps.119.27" n="כז" />דֶּרֶךְ־פִּקּוּדֶ֥יךָ הֲבִינֵ֑נִי וְ֝אָשִׂ֗יחָה בְּנִפְלְאוֹתֶֽיךָ׃<verse eID="Ps.119.27" />
  <verse osisID="Ps.119.28" sID="Ps.119.28" n="כח" />דָּלְפָ֣ה נַ֭פְשִׁי מִתּוּגָ֑ה קַ֝יְּמֵ֗נִי כִּדְבָרֶֽךָ׃<verse eID="Ps.119.28" />
  <verse osisID="Ps.119.29" sID="Ps.119.29" n="כט" />דֶּֽרֶךְ־שֶׁ֭קֶר הָסֵ֣ר מִמֶּ֑נִּי וְֽתוֹרָתְךָ֥ חׇנֵּֽנִי׃<verse eID="Ps.119.29" />
  <verse osisID="Ps.119.30" sID="Ps.119.30" n="ל" />דֶּֽרֶךְ־אֱמוּנָ֥ה בָחָ֑רְתִּי מִשְׁפָּטֶ֥יךָ שִׁוִּֽיתִי׃<verse eID="Ps.119.30" />
  <verse osisID="Ps.119.31" sID="Ps.119.31" n="לא" />דָּבַ֥קְתִּי בְעֵדְוֺתֶ֑יךָ יְ֝הֹוָ֗ה אַל־תְּבִישֵֽׁנִי׃<verse eID="Ps.119.31" />
  <verse osisID="Ps.119.32" sID="Ps.119.32" n="לב" />דֶּֽרֶךְ־מִצְוֺתֶ֥יךָ אָר֑וּץ כִּ֖י תַרְחִ֣יב לִבִּֽי׃<verse eID="Ps.119.32" />
  <lb />
  <lb />
  <verse osisID="Ps.119.33" sID="Ps.119.33" n="לג" />הוֹרֵ֣נִי יְ֭הֹוָה דֶּ֥רֶךְ חֻקֶּ֗יךָ וְאֶצְּרֶ֥נָּה עֵֽקֶב׃<verse eID="Ps.119.33" />
  <verse osisID="Ps.119.34" sID="Ps.119.34" n="לד" />הֲ֭בִינֵנִי וְאֶצְּרָ֥ה תוֹרָתֶ֗ךָ וְאֶשְׁמְרֶ֥נָּה בְכׇל־לֵֽב׃<verse eID="Ps.119.34" />
  <verse osisID="Ps.119.35" sID="Ps.119.35" n="לה" />הַ֭דְרִיכֵנִי בִּנְתִ֣יב מִצְוֺתֶ֑יךָ כִּי־ב֥וֹ חָפָֽצְתִּי׃<verse eID="Ps.119.35" />
  <verse osisID="Ps.119.36" sID="Ps.119.36" n="לו" />הַט־לִ֭בִּי אֶל־עֵדְוֺתֶ֗יךָ וְאַ֣ל אֶל־בָּֽצַע׃<verse eID="Ps.119.36" />
  <verse osisID="Ps.119.37" sID="Ps.119.37" n="לז" />הַעֲבֵ֣ר עֵ֭ינַי מֵרְא֣וֹת שָׁ֑וְא בִּדְרָכֶ֥ךָ חַיֵּֽנִי׃<verse eID="Ps.119.37" />
  <verse osisID="Ps.119.38" sID="Ps.119.38" n="לח" />הָקֵ֣ם לְ֭עַבְדְּךָ אִמְרָתֶ֑ךָ אֲ֝שֶׁ֗ר לְיִרְאָתֶֽךָ׃<verse eID="Ps.119.38" />
  <verse osisID="Ps.119.39" sID="Ps.119.39" n="לט" />הַעֲבֵ֣ר חֶ֭רְפָּתִי אֲשֶׁ֣ר יָגֹ֑רְתִּי כִּ֖י מִשְׁפָּטֶ֣יךָ טוֹבִֽים׃<verse eID="Ps.119.39" />
  <verse osisID="Ps.119.40" sID="Ps.119.40" n="מ" />הִ֭נֵּה תָּאַ֣בְתִּי לְפִקֻּדֶ֑יךָ בְּצִדְקָתְךָ֥ חַיֵּֽנִי׃<verse eID="Ps.119.40" />
  <lb />
  <lb />
  <verse osisID="Ps.119.41" sID="Ps.119.41" n="מא" />וִיבֹאֻ֣נִי חֲסָדֶ֣ךָ יְהֹוָ֑ה תְּ֝שׁ֥וּעָתְךָ֗ כְּאִמְרָתֶֽךָ׃<verse eID="Ps.119.41" />
  <verse osisID="Ps.119.42" sID="Ps.119.42" n="מב" />וְאֶעֱנֶ֣ה חֹרְפִ֣י דָבָ֑ר כִּֽי־בָ֝טַ֗חְתִּי בִּדְבָרֶֽךָ׃<verse eID="Ps.119.42" />
  <verse osisID="Ps.119.43" sID="Ps.119.43" n="מג" />וְֽאַל־תַּצֵּ֬ל מִפִּ֣י דְבַר־אֱמֶ֣ת עַד־מְאֹ֑ד כִּ֖י לְמִשְׁפָּטֶ֣ךָ יִחָֽלְתִּי׃<verse eID="Ps.119.43" />
  <verse osisID="Ps.119.44" sID="Ps.119.44" n="מד" />וְאֶשְׁמְרָ֖ה תוֹרָתְךָ֥ תָמִ֗יד לְעוֹלָ֥ם וָעֶֽד׃<verse eID="Ps.119.44" />
  <verse osisID="Ps.119.45" sID="Ps.119.45" n="מה" />וְאֶתְהַלְּכָ֥ה בָרְחָבָ֑ה כִּ֖י פִקֻּדֶ֣יךָ דָרָֽשְׁתִּי׃<verse eID="Ps.119.45" />
  <verse osisID="Ps.119.46" sID="Ps.119.46" n="מו" />וַאֲדַבְּרָ֣ה בְ֭עֵדֹתֶיךָ נֶ֥גֶד מְלָכִ֗ים וְלֹ֣א אֵבֽוֹשׁ׃<verse eID="Ps.119.46" />
  <verse osisID="Ps.119.47" sID="Ps.119.47" n="מז" />וְאֶשְׁתַּעֲשַׁ֥ע בְּמִצְוֺתֶ֗יךָ אֲשֶׁ֣ר אָהָֽבְתִּי׃<verse eID="Ps.119.47" />
  <verse osisID="Ps.119.48" sID="Ps.119.48" n="מח" />וְאֶשָּֽׂא־כַפַּ֗י אֶֽל־מִ֭צְוֺתֶיךָ אֲשֶׁ֥ר אָהָ֗בְתִּי וְאָשִׂ֥יחָה בְחֻקֶּֽיךָ׃<verse eID="Ps.119.48" />
  <lb />
  <lb />
  <verse osisID="Ps.119.49" sID="Ps.119.49" n="מט" />זְכֹר־דָּבָ֥ר לְעַבְדֶּ֑ךָ עַ֝֗ל אֲשֶׁ֣ר יִֽחַלְתָּֽנִי׃<verse eID="Ps.119.49" />
  <verse osisID="Ps.119.50" sID="Ps.119.50" n="נ" />זֹ֣את נֶחָמָתִ֣י בְעׇנְיִ֑י כִּ֖י אִמְרָתְךָ֣ חִיָּֽתְנִי׃<verse eID="Ps.119.50" />
  <verse osisID="Ps.119.51" sID="Ps.119.51" n="נא" />זֵ֭דִים הֱלִיצֻ֣נִי עַד־מְאֹ֑ד מִ֝תּ֥וֹרָתְךָ֗ לֹ֣א נָטִֽיתִי׃<verse eID="Ps.119.51" />
  <verse osisID="Ps.119.52" sID="Ps.119.52" n="נב" />זָ֘כַ֤רְתִּי מִשְׁפָּטֶ֖יךָ מֵעוֹלָ֥ם <seg type="x-paseq">׀</seg>יְהֹוָ֗ה וָאֶתְנֶחָֽם׃<verse eID="Ps.119.52" />
  <verse osisID="Ps.119.53" sID="Ps.119.53" n="נג" />זַלְעָפָ֣ה אֲ֭חָזַתְנִי מֵרְשָׁעִ֑ים עֹ֝זְבֵ֗י תּֽוֹרָתֶֽךָ׃<verse eID="Ps.119.53" />
  <verse osisID="Ps.119.54" sID="Ps.119.54" n="נד" />זְ֭מִרוֹת הָיוּ־לִ֥י חֻקֶּ֗יךָ בְּבֵ֣ית מְגוּרָֽי׃<verse eID="Ps.119.54" />
  <verse osisID="Ps.119.55" sID="Ps.119.55" n="נה" />זָ֘כַ֤רְתִּי בַלַּ֣יְלָה שִׁמְךָ֣ יְהֹוָ֑ה וָ֝אֶשְׁמְרָ֗ה תּֽוֹרָתֶֽךָ׃<verse eID="Ps.119.55" />
  <verse osisID="Ps.119.56" sID="Ps.119.56" n="נו" />זֹ֥את הָיְתָה־לִּ֑י כִּ֖י פִקֻּדֶ֣יךָ נָצָֽרְתִּי׃<verse eID="Ps.119.56" />
  <lb />
  <lb />
  <verse osisID="Ps.119.57" sID="Ps.119.57" n="נז" />חֶלְקִ֖י יְהֹוָ֥ה אָמַ֗רְתִּי לִשְׁמֹ֥ר דְּבָרֶֽיךָ׃<verse eID="Ps.119.57" />
  <verse osisID="Ps.119.58" sID="Ps.119.58" n="נח" />חִלִּ֣יתִי פָנֶ֣יךָ בְכׇל־לֵ֑ב חׇ֝נֵּ֗נִי כְּאִמְרָתֶֽךָ׃<verse eID="Ps.119.58" />
  <verse osisID="Ps.119.59" sID="Ps.119.59" n="נט" />חִשַּׁ֥בְתִּי דְרָכָ֑י וָאָשִׁ֥יבָה רַ֝גְלַ֗י אֶל־עֵדֹתֶֽיךָ׃<verse eID="Ps.119.59" />
  <verse osisID="Ps.119.60" sID="Ps.119.60" n="ס" />חַ֭שְׁתִּי וְלֹ֣א הִתְמַהְמָ֑הְתִּי לִ֝שְׁמֹ֗ר מִצְוֺתֶֽיךָ׃<verse eID="Ps.119.60" />
  <verse osisID="Ps.119.61" sID="Ps.119.61" n="סא" />חֶבְלֵ֣י רְשָׁעִ֣ים עִוְּדֻ֑נִי תּ֥֝וֹרָתְךָ֗ לֹ֣א שָׁכָֽחְתִּי׃<verse eID="Ps.119.61" />
  <verse osisID="Ps.119.62" sID="Ps.119.62" n="סב" />חֲצֽוֹת־לַ֗יְלָה אָ֭קוּם לְהוֹד֣וֹת לָ֑ךְ עַ֝֗ל מִשְׁפְּטֵ֥י צִדְקֶֽךָ׃<verse eID="Ps.119.62" />
  <verse osisID="Ps.119.63" sID="Ps.119.63" n="סג" />חָבֵ֣ר אָ֭נִי לְכׇל־אֲשֶׁ֣ר יְרֵא֑וּךָ וּ֝לְשֹׁמְרֵ֗י פִּקּוּדֶֽיךָ׃<verse eID="Ps.119.63" />
  <verse osisID="Ps.119.64" sID="Ps.119.64" n="סד" />חַסְדְּךָ֣ יְ֭הֹוָה מָלְאָ֥ה הָאָ֗רֶץ חֻקֶּ֥יךָ לַמְּדֵֽנִי׃<verse eID="Ps.119.64" />
  <lb />
  <lb />
  <verse osisID="Ps.119.65" sID="Ps.119.65" n="סה" />ט֭וֹב עָשִׂ֣יתָ עִֽם־עַבְדְּךָ֑ יְ֝הֹוָ֗ה כִּדְבָרֶֽךָ׃<verse eID="Ps.119.65" />
  <verse osisID="Ps.119.66" sID="Ps.119.66" n="סו" />ט֤וּב טַ֣עַם וָדַ֣עַת לַמְּדֵ֑נִי כִּ֖י בְמִצְוֺתֶ֣יךָ הֶאֱמָֽנְתִּי׃<verse eID="Ps.119.66" />
  <verse osisID="Ps.119.67" sID="Ps.119.67" n="סז" />טֶ֣רֶם אֶ֭עֱנֶה אֲנִ֣י שֹׁגֵ֑ג וְ֝עַתָּ֗ה אִמְרָתְךָ֥ שָׁמָֽרְתִּי׃<verse eID="Ps.119.67" />
  <verse osisID="Ps.119.68" sID="Ps.119.68" n="סח" />טוֹב־אַתָּ֥ה וּמֵטִ֗יב לַמְּדֵ֥נִי חֻקֶּֽיךָ׃<verse eID="Ps.119.68" />
  <verse osisID="Ps.119.69" sID="Ps.119.69" n="סט" />טָפְל֬וּ עָלַ֣י שֶׁ֣קֶר זֵדִ֑ים אֲ֝נִ֗י בְּכׇל־לֵ֤ב ׀ אֶצֹּ֬ר פִּקּוּדֶֽיךָ׃<verse eID="Ps.119.69" />
  <verse osisID="Ps.119.70" sID="Ps.119.70" n="ע" />טָפַ֣שׁ כַּחֵ֣לֶב לִבָּ֑ם אֲ֝נִ֗י תּוֹרָתְךָ֥ שִׁעֲשָֽׁעְתִּי׃<verse eID="Ps.119.70" />
  <verse osisID="Ps.119.71" sID="Ps.119.71" n="עא" />טֽוֹב־לִ֥י כִֽי־עֻנֵּ֑יתִי לְ֝מַ֗עַן אֶלְמַ֥ד חֻקֶּֽיךָ׃<verse eID="Ps.119.71" />
  <verse osisID="Ps.119.72" sID="Ps.119.72" n="עב" />טֽוֹב־לִ֥י תוֹרַת־פִּ֑יךָ מֵ֝אַלְפֵ֗י זָהָ֥ב וָכָֽסֶף׃<verse eID="Ps.119.72" />
  <lb />
  <lb />
  <verse osisID="Ps.119.73" sID="Ps.119.73" n="עג" />יָדֶ֣יךָ עָ֭שׂוּנִי וַֽיְכוֹנְנ֑וּנִי הֲ֝בִינֵ֗נִי וְאֶלְמְדָ֥ה מִצְוֺתֶֽיךָ׃<verse eID="Ps.119.73" />
  <verse osisID="Ps.119.74" sID="Ps.119.74" n="עד" />יְ֭רֵאֶיךָ יִרְא֣וּנִי וְיִשְׂמָ֑חוּ כִּ֖י לִדְבָרְךָ֣ יִחָֽלְתִּי׃<verse eID="Ps.119.74" />
  <verse osisID="Ps.119.75" sID="Ps.119.75" n="עה" />יָדַ֣עְתִּי יְ֭הֹוָה כִּי־צֶ֣דֶק מִשְׁפָּטֶ֑יךָ וֶ֝אֱמוּנָ֗ה עִנִּיתָֽנִי׃<verse eID="Ps.119.75" />
  <verse osisID="Ps.119.76" sID="Ps.119.76" n="עו" />יְהִי־נָ֣א חַסְדְּךָ֣ לְנַחֲמֵ֑נִי כְּאִמְרָתְךָ֥ לְעַבְדֶּֽךָ׃<verse eID="Ps.119.76" />
  <verse osisID="Ps.119.77" sID="Ps.119.77" n="עז" />יְבֹא֣וּנִי רַחֲמֶ֣יךָ וְאֶחְיֶ֑ה כִּי־ת֥֝וֹרָתְךָ֗ שַׁעֲשֻׁעָֽי׃<verse eID="Ps.119.77" />
  <verse osisID="Ps.119.78" sID="Ps.119.78" n="עח" />יֵבֹ֣שׁוּ זֵ֭דִים כִּי־שֶׁ֣קֶר עִוְּת֑וּנִי אֲ֝נִ֗י אָשִׂ֥יחַ בְּפִקּוּדֶֽיךָ׃<verse eID="Ps.119.78" />
  <verse osisID="Ps.119.79" sID="Ps.119.79" n="עט" />יָשׁ֣וּבוּ לִ֣י יְרֵאֶ֑יךָ <seg type="x-ketiv">וידעו</seg> וְ֝יֹדְעֵ֗י עֵדֹתֶֽיךָ׃<verse eID="Ps.119.79" />
  <verse osisID="Ps.119.80" sID="Ps.119.80" n="פ" />יְהִי־לִבִּ֣י תָמִ֣ים בְּחֻקֶּ֑יךָ לְ֝מַ֗עַן לֹ֣א אֵבֽוֹשׁ׃<verse eID="Ps.119.80" />
  <lb />
  <lb />
  <verse osisID="Ps.119.81" sID="Ps.119.81" n="פא" />כָּלְתָ֣ה לִתְשׁוּעָתְךָ֣ נַפְשִׁ֑י לִדְבָרְךָ֥ יִחָֽלְתִּי׃<verse eID="Ps.119.81" />
  <verse osisID="Ps.119.82" sID="Ps.119.82" n="פב" />כָּל֣וּ עֵ֭ינַי לְאִמְרָתֶ֑ךָ לֵ֝אמֹ֗ר מָתַ֥י תְּֽנַחֲמֵֽנִי׃<verse eID="Ps.119.82" />
  <verse osisID="Ps.119.83" sID="Ps.119.83" n="פג" />כִּֽי־הָ֭יִיתִי כְּנֹ֣אד בְּקִיט֑וֹר חֻ֝קֶּ֗יךָ לֹ֣א שָׁכָֽחְתִּי׃<verse eID="Ps.119.83" />
  <verse osisID="Ps.119.84" sID="Ps.119.84" n="פד" />כַּמָּ֥ה יְמֵֽי־עַבְדֶּ֑ךָ מָתַ֬י תַּעֲשֶׂ֖ה בְרֹדְפַ֣י מִשְׁפָּֽט׃<verse eID="Ps.119.84" />
  <verse osisID="Ps.119.85" sID="Ps.119.85" n="פה" />כָּרוּ־לִ֣י זֵדִ֣ים שִׁיח֑וֹת אֲ֝שֶׁ֗ר לֹ֣א כְתוֹרָתֶֽךָ׃<verse eID="Ps.119.85" />
  <verse osisID="Ps.119.86" sID="Ps.119.86" n="פו" />כׇּל־מִצְוֺתֶ֥יךָ אֱמוּנָ֑ה שֶׁ֖קֶר רְדָפ֣וּנִי עׇזְרֵֽנִי׃<verse eID="Ps.119.86" />
  <verse osisID="Ps.119.87" sID="Ps.119.87" n="פז" />כִּ֭מְעַט כִּלּ֣וּנִי בָאָ֑רֶץ וַ֝אֲנִ֗י לֹא־עָזַ֥בְתִּי פִקֻּדֶֽיךָ׃<verse eID="Ps.119.87" />
  <verse osisID="Ps.119.88" sID="Ps.119.88" n="פח" />כְּחַסְדְּךָ֥ חַיֵּ֑נִי וְ֝אֶשְׁמְרָ֗ה עֵד֥וּת פִּֽיךָ׃<verse eID="Ps.119.88" />
  <lb />
  <lb />
  <verse osisID="Ps.119.89" sID="Ps.119.89" n="פט" />לְעוֹלָ֥ם יְהֹוָ֑ה דְּ֝בָרְךָ֗ נִצָּ֥ב בַּשָּׁמָֽיִם׃<verse eID="Ps.119.89" />
  <verse osisID="Ps.119.90" sID="Ps.119.90" n="צ" />לְדֹ֣ר וָ֭דֹר אֱמוּנָתֶ֑ךָ כּוֹנַ֥נְתָּֽ אֶ֝֗רֶץ וַֽתַּעֲמֹֽד׃<verse eID="Ps.119.90" />
  <verse osisID="Ps.119.91" sID="Ps.119.91" n="צא" />לְֽ֭מִשְׁפָּטֶיךָ עָמְד֣וּ הַיּ֑וֹם כִּ֖י הַכֹּ֣ל עֲבָדֶֽיךָ׃<verse eID="Ps.119.91" />
  <verse osisID="Ps.119.92" sID="Ps.119.92" n="צב" />לוּלֵ֣י ת֭וֹרָתְךָ שַׁעֲשֻׁעָ֑י אָ֝֗ז אָבַ֥דְתִּי בְעׇנְיִֽי׃<verse eID="Ps.119.92" />
  <verse osisID="Ps.119.93" sID="Ps.119.93" n="צג" />לְ֭עוֹלָם לֹא־אֶשְׁכַּ֣ח פִּקּוּדֶ֑יךָ כִּ֥י בָ֝֗ם חִיִּיתָֽנִי׃<verse eID="Ps.119.93" />
  <verse osisID="Ps.119.94" sID="Ps.119.94" n="צד" />לְֽךָ־אֲ֭נִי הוֹשִׁיעֵ֑נִי כִּ֖י פִקּוּדֶ֣יךָ דָרָֽשְׁתִּי׃<verse eID="Ps.119.94" />
  <verse osisID="Ps.119.95" sID="Ps.119.95" n="צה" />לִ֤י קִוּ֣וּ רְשָׁעִ֣ים לְאַבְּדֵ֑נִי עֵ֝דֹתֶ֗יךָ אֶתְבּוֹנָֽן׃<verse eID="Ps.119.95" />
  <verse osisID="Ps.119.96" sID="Ps.119.96" n="צו" />לְֽכׇל־תִּ֭כְלָה רָאִ֣יתִי קֵ֑ץ רְחָבָ֖ה מִצְוָתְךָ֣ מְאֹֽד׃<verse eID="Ps.119.96" />
  <lb />
  <lb />
  <verse osisID="Ps.119.97" sID="Ps.119.97" n="צז" />מָה־אָהַ֥בְתִּי תוֹרָתֶ֑ךָ כׇּל־הַ֝יּ֗וֹם הִ֣יא שִׂיחָתִֽי׃<verse eID="Ps.119.97" />
  <verse osisID="Ps.119.98" sID="Ps.119.98" n="צח" />מֵֽ֭אֹיְבַי תְּחַכְּמֵ֣נִי מִצְוֺתֶ֑ךָ כִּ֖י לְעוֹלָ֣ם הִיא־לִֽי׃<verse eID="Ps.119.98" />
  <verse osisID="Ps.119.99" sID="Ps.119.99" n="צט" />מִכׇּל־מְלַמְּדַ֥י הִשְׂכַּ֑לְתִּי כִּ֥י עֵ֝דְוֺתֶ֗יךָ שִׂ֣יחָה לִֽי׃<verse eID="Ps.119.99" />
  <verse osisID="Ps.119.100" sID="Ps.119.100" n="ק" />מִזְּקֵנִ֥ים אֶתְבּוֹנָ֑ן כִּ֖י פִקּוּדֶ֣יךָ נָצָֽרְתִּי׃<verse eID="Ps.119.100" />
  <verse osisID="Ps.119.101" sID="Ps.119.101" n="קא" />מִכׇּל־אֹ֣רַח רָ֭ע כָּלִ֣אתִי רַגְלָ֑י לְ֝מַ֗עַן אֶשְׁמֹ֥ר דְּבָרֶֽךָ׃<verse eID="Ps.119.101" />
  <verse osisID="Ps.119.102" sID="Ps.119.102" n="קב" />מִמִּשְׁפָּטֶ֥יךָ לֹא־סָ֑רְתִּי כִּי־אַ֝תָּ֗ה הוֹרֵתָֽנִי׃<verse eID="Ps.119.102" />
  <verse osisID="Ps.119.103" sID="Ps.119.103" n="קג" />מַה־נִּמְלְצ֣וּ לְ֭חִכִּי אִמְרָתֶ֗ךָ מִדְּבַ֥שׁ לְפִֽי׃<verse eID="Ps.119.103" />
  <verse osisID="Ps.119.104" sID="Ps.119.104" n="קד" />מִפִּקּוּדֶ֥יךָ אֶתְבּוֹנָ֑ן עַל־כֵּ֝֗ן שָׂנֵ֤אתִי ׀ כׇּל־אֹ֬רַח שָֽׁקֶר׃<verse eID="Ps.119.104" />
  <lb />
  <lb />
  <verse osisID="Ps.119.105" sID="Ps.119.105" n="קה" />נֵר־לְרַגְלִ֥י דְבָרֶ֑ךָ וְ֝א֗וֹר לִנְתִיבָתִֽי׃<verse eID="Ps.119.105" />
  <verse osisID="Ps.119.106" sID="Ps.119.106" n="קו" />נִשְׁבַּ֥עְתִּי וָאֲקַיֵּ֑מָה לִ֝שְׁמֹ֗ר מִשְׁפְּטֵ֥י צִדְקֶֽךָ׃<verse eID="Ps.119.106" />
  <verse osisID="Ps.119.107" sID="Ps.119.107" n="קז" />נַעֲנֵ֥יתִי עַד־מְאֹ֑ד יְ֝הֹוָ֗ה חַיֵּ֥נִי כִדְבָרֶֽךָ׃<verse eID="Ps.119.107" />
  <verse osisID="Ps.119.108" sID="Ps.119.108" n="קח" />נִדְב֣וֹת פִּ֭י רְצֵה־נָ֣א יְהֹוָ֑ה וּֽמִשְׁפָּטֶ֥יךָ לַמְּדֵֽנִי׃<verse eID="Ps.119.108" />
  <verse osisID="Ps.119.109" sID="Ps.119.109" n="קט" />נַפְשִׁ֣י בְכַפִּ֣י תָמִ֑יד וְ֝ת֥וֹרָתְךָ֗ לֹ֣א שָׁכָֽחְתִּי׃<verse eID="Ps.119.109" />
  <verse osisID="Ps.119.110" sID="Ps.119.110" n="קי" />נָתְנ֬וּ רְשָׁעִ֣ים פַּ֣ח לִ֑י וּ֝מִפִּקּוּדֶ֗יךָ לֹ֣א תָעִֽיתִי׃<verse eID="Ps.119.110" />
  <verse osisID="Ps.119.111" sID="Ps.119.111" n="קיא" />נָחַ֣לְתִּי עֵדְוֺתֶ֣יךָ לְעוֹלָ֑ם כִּֽי־שְׂשׂ֖וֹן לִבִּ֣י הֵֽמָּה׃<verse eID="Ps.119.111" />
  <verse osisID="Ps.119.112" sID="Ps.119.112" n="קיב" />נָטִ֣יתִי לִ֭בִּי לַעֲשׂ֥וֹת חֻקֶּ֗יךָ לְעוֹלָ֥ם עֵֽקֶב׃<verse eID="Ps.119.112" />
  <lb />
  <lb />
  <verse osisID="Ps.119.113" sID="Ps.119.113" n="קיג" />סֵעֲפִ֥ים שָׂנֵ֑אתִי וְֽתוֹרָתְךָ֥ אָהָֽבְתִּי׃<verse eID="Ps.119.113" />
  <verse osisID="Ps.119.114" sID="Ps.119.114" n="קיד" />סִתְרִ֣י וּמָגִנִּ֣י אָ֑תָּה לִדְבָרְךָ֥ יִחָֽלְתִּי׃<verse eID="Ps.119.114" />
  <verse osisID="Ps.119.115" sID="Ps.119.115" n="קטו" />סוּרוּ־מִמֶּ֥נִּי מְרֵעִ֑ים וְ֝אֶצְּרָ֗ה מִצְוֺ֥ת אֱלֹהָֽי׃<verse eID="Ps.119.115" />
  <verse osisID="Ps.119.116" sID="Ps.119.116" n="קטז" />סׇמְכֵ֣נִי כְאִמְרָתְךָ֣ וְאֶחְיֶ֑ה וְאַל־תְּ֝בִישֵׁ֗נִי מִשִּׂבְרִֽי׃<verse eID="Ps.119.116" />
  <verse osisID="Ps.119.117" sID="Ps.119.117" n="קיז" />סְעָדֵ֥נִי וְאִוָּשֵׁ֑עָה וְאֶשְׁעָ֖ה בְחֻקֶּ֣יךָ תָמִֽיד׃<verse eID="Ps.119.117" />
  <verse osisID="Ps.119.118" sID="Ps.119.118" n="קיח" />סָ֭לִיתָ כׇּל־שׁוֹגִ֣ים מֵחֻקֶּ֑יךָ כִּי־שֶׁ֝֗קֶר תַּרְמִיתָֽם׃<verse eID="Ps.119.118" />
  <verse osisID="Ps.119.119" sID="Ps.119.119" n="קיט" />סִגִ֗ים הִשְׁבַּ֥תָּ כׇל־רִשְׁעֵי־אָ֑רֶץ לָ֝כֵ֗ן אָהַ֥בְתִּי עֵדֹתֶֽיךָ׃<verse eID="Ps.119.119" />
  <verse osisID="Ps.119.120" sID="Ps.119.120" n="קכ" />סָמַ֣ר מִפַּחְדְּךָ֣ בְשָׂרִ֑י וּֽמִמִּשְׁפָּטֶ֥יךָ יָרֵֽאתִי׃<verse eID="Ps.119.120" />
  <lb />
  <lb />
  <verse osisID="Ps.119.121" sID="Ps.119.121" n="קכא" />עָ֭שִׂיתִי מִשְׁפָּ֣ט וָצֶ֑דֶק בַּל־תַּ֝נִּיחֵ֗נִי לְעֹשְׁקָֽי׃<verse eID="Ps.119.121" />
  <verse osisID="Ps.119.122" sID="Ps.119.122" n="קכב" />עֲרֹ֣ב עַבְדְּךָ֣ לְט֑וֹב אַֽל־יַעַשְׁקֻ֥נִי זֵדִֽים׃<verse eID="Ps.119.122" />
  <verse osisID="Ps.119.123" sID="Ps.119.123" n="קכג" />עֵ֭ינַי כָּל֣וּ לִישׁוּעָתֶ֑ךָ וּלְאִמְרַ֥ת צִדְקֶֽךָ׃<verse eID="Ps.119.123" />
  <verse osisID="Ps.119.124" sID="Ps.119.124" n="קכד" />עֲשֵׂ֖ה עִם־עַבְדְּךָ֥ כְחַסְדֶּ֗ךָ וְחֻקֶּ֥יךָ לַמְּדֵֽנִי׃<verse eID="Ps.119.124" />
  <verse osisID="Ps.119.125" sID="Ps.119.125" n="קכה" />עַבְדְּךָ־אָ֥נִי הֲבִינֵ֑נִי וְ֝אֵדְעָ֗ה עֵֽדֹתֶֽיךָ׃<verse eID="Ps.119.125" />
  <verse osisID="Ps.119.126" sID="Ps.119.126" n="קכו" />עֵ֭ת לַעֲשׂ֣וֹת לַיהֹוָ֑ה הֵ֝פֵ֗רוּ תּוֹרָתֶֽךָ׃<verse eID="Ps.119.126" />
  <verse osisID="Ps.119.127" sID="Ps.119.127" n="קכז" />עַל־כֵּ֭ן אָהַ֣בְתִּי מִצְוֺתֶ֑יךָ מִזָּהָ֥ב וּמִפָּֽז׃<verse eID="Ps.119.127" />
  <verse osisID="Ps.119.128" sID="Ps.119.128" n="קכח" />עַל־כֵּ֤ן ׀ כׇּל־פִּקּ֣וּדֵי כֹ֣ל יִשָּׁ֑רְתִּי כׇּל־אֹ֖רַח שֶׁ֣קֶר שָׂנֵֽאתִי׃<verse eID="Ps.119.128" />
  <lb />
  <lb />
  <verse osisID="Ps.119.129" sID="Ps.119.129" n="קכט" />פְּלָא֥וֹת עֵדְוֺתֶ֑יךָ עַל־כֵּ֝֗ן נְצָרָ֥תַם נַפְשִֽׁי׃<verse eID="Ps.119.129" />
  <verse osisID="Ps.119.130" sID="Ps.119.130" n="קל" />פֵּ֖תַח דְּבָרֶ֥יךָ יָאִ֗יר מֵבִ֥ין פְּתָיִֽים׃<verse eID="Ps.119.130" />
  <verse osisID="Ps.119.131" sID="Ps.119.131" n="קלא" />פִּֽי־פָ֭עַרְתִּי וָאֶשְׁאָ֑פָה כִּ֖י לְמִצְוֺתֶ֣יךָ יָאָֽבְתִּי׃<verse eID="Ps.119.131" />
  <verse osisID="Ps.119.132" sID="Ps.119.132" n="קלב" />פְּנֵה־אֵלַ֥י וְחׇנֵּ֑נִי כְּ֝מִשְׁפָּ֗ט לְאֹהֲבֵ֥י שְׁמֶֽךָ׃<verse eID="Ps.119.132" />
  <verse osisID="Ps.119.133" sID="Ps.119.133" n="קלג" />פְּ֭עָמַי הָכֵ֣ן בְּאִמְרָתֶ֑ךָ וְֽאַל־תַּשְׁלֶט־בִּ֥י כׇל־אָֽוֶן׃<verse eID="Ps.119.133" />
  <verse osisID="Ps.119.134" sID="Ps.119.134" n="קלד" />פְּ֭דֵנִי מֵעֹ֣שֶׁק אָדָ֑ם וְ֝אֶשְׁמְרָ֗ה פִּקּוּדֶֽיךָ׃<verse eID="Ps.119.134" />
  <verse osisID="Ps.119.135" sID="Ps.119.135" n="קלה" />פָּ֭נֶיךָ הָאֵ֣ר בְּעַבְדֶּ֑ךָ וְ֝לַמְּדֵ֗נִי אֶת־חֻקֶּֽיךָ׃<verse eID="Ps.119.135" />
  <verse osisID="Ps.119.136" sID="Ps.119.136" n="קלו" />פַּלְגֵי־מַ֭יִם יָרְד֣וּ עֵינָ֑י עַ֝֗ל לֹא־שָׁמְר֥וּ תֽוֹרָתֶֽךָ׃<verse eID="Ps.119.136" />
  <lb />
  <lb />
  <verse osisID="Ps.119.137" sID="Ps.119.137" n="קלז" />צַדִּ֣יק אַתָּ֣ה יְהֹוָ֑ה וְ֝יָשָׁ֗ר מִשְׁפָּטֶֽיךָ׃<verse eID="Ps.119.137" />
  <verse osisID="Ps.119.138" sID="Ps.119.138" n="קלח" />צִ֭וִּיתָ צֶ֣דֶק עֵדֹתֶ֑יךָ וֶאֱמוּנָ֥ה מְאֹֽד׃<verse eID="Ps.119.138" />
  <verse osisID="Ps.119.139" sID="Ps.119.139" n="קלט" />צִמְּתַ֥תְנִי קִנְאָתִ֑י כִּֽי־שָׁכְח֖וּ דְבָרֶ֣יךָ צָרָֽי׃<verse eID="Ps.119.139" />
  <verse osisID="Ps.119.140" sID="Ps.119.140" n="קמ" />צְרוּפָ֖ה אִמְרָתְךָ֥ מְאֹ֗ד וְֽעַבְדְּךָ֥ אֲהֵבָֽהּ׃<verse eID="Ps.119.140" />
  <verse osisID="Ps.119.141" sID="Ps.119.141" n="קמא" />צָעִ֣יר אָנֹכִ֣י וְנִבְזֶ֑ה פִּ֝קֻּדֶ֗יךָ לֹ֣א שָׁכָֽחְתִּי׃<verse eID="Ps.119.141" />
  <verse osisID="Ps.119.142" sID="Ps.119.142" n="קמב" />צִדְקָתְךָ֣ צֶ֣דֶק לְעוֹלָ֑ם וְֽתוֹרָתְךָ֥ אֱמֶֽת׃<verse eID="Ps.119.142" />
  <verse osisID="Ps.119.143" sID="Ps.119.143" n="קמג" />צַר־וּמָצ֥וֹק מְצָא֑וּנִי מִ֝צְוֺתֶ֗יךָ שַׁעֲשֻׁעָֽי׃<verse eID="Ps.119.143" />
  <verse osisID="Ps.119.144" sID="Ps.119.144" n="קמד" />צֶ֖דֶק עֵדְוֺתֶ֥יךָ לְעוֹלָ֗ם הֲבִינֵ֥נִי וְאֶחְיֶֽה׃<verse eID="Ps.119.144" />
  <lb />
  <lb />
  <verse osisID="Ps.119.145" sID="Ps.119.145" n="קמה" />קָרָ֣אתִי בְכׇל־לֵ֭ב עֲנֵ֥נִי יְהֹוָ֗ה חֻקֶּ֥יךָ אֶצֹּֽרָה׃<verse eID="Ps.119.145" />
  <verse osisID="Ps.119.146" sID="Ps.119.146" n="קמו" />קְרָאתִ֥יךָ הוֹשִׁיעֵ֑נִי וְ֝אֶשְׁמְרָ֗ה עֵדֹתֶֽיךָ׃<verse eID="Ps.119.146" />
  <verse osisID="Ps.119.147" sID="Ps.119.147" n="קמז" />קִדַּ֣מְתִּי בַ֭נֶּשֶׁף וָאֲשַׁוֵּ֑עָה <seg type="x-ketiv">לדבריך</seg> לִדְבָרְךָ֥ יִחָֽלְתִּי׃<verse eID="Ps.119.147" />
  <verse osisID="Ps.119.148" sID="Ps.119.148" n="קמח" />קִדְּמ֣וּ עֵ֭ינַי אַשְׁמֻר֑וֹת לָ֝שִׂ֗יחַ בְּאִמְרָתֶֽךָ׃<verse eID="Ps.119.148" />
  <verse osisID="Ps.119.149" sID="Ps.119.149" n="קמט" />ק֭וֹלִי שִׁמְעָ֣ה כְחַסְדֶּ֑ךָ יְ֝הֹוָ֗ה כְּֽמִשְׁפָּטֶ֥ךָ חַיֵּֽנִי׃<verse eID="Ps.119.149" />
  <verse osisID="Ps.119.150" sID="Ps.119.150" n="קנ" />קָ֭רְבוּ רֹדְפֵ֣י זִמָּ֑ה מִתּוֹרָתְךָ֥ רָחָֽקוּ׃<verse eID="Ps.119.150" />
  <verse osisID="Ps.119.151" sID="Ps.119.151" n="קנא" />קָר֣וֹב אַתָּ֣ה יְהֹוָ֑ה וְֽכׇל־מִצְוֺתֶ֥יךָ אֱמֶֽת׃<verse eID="Ps.119.151" />
  <verse osisID="Ps.119.152" sID="Ps.119.152" n="קנב" />קֶ֣דֶם יָ֭דַעְתִּי מֵעֵדֹתֶ֑יךָ כִּ֖י לְעוֹלָ֣ם יְסַדְתָּֽם׃<verse eID="Ps.119.152" />
  <lb />
  <lb />
  <verse osisID="Ps.119.153" sID="Ps.119.153" n="קנג" />רְאֵה־עׇנְיִ֥י וְחַלְּצֵ֑נִי כִּי־ת֥֝וֹרָתְךָ֗ לֹ֣א שָׁכָֽחְתִּי׃<verse eID="Ps.119.153" />
  <verse osisID="Ps.119.154" sID="Ps.119.154" n="קנד" />רִיבָ֣ה רִ֭יבִי וּגְאָלֵ֑נִי לְאִמְרָתְךָ֥ חַיֵּֽנִי׃<verse eID="Ps.119.154" />
  <verse osisID="Ps.119.155" sID="Ps.119.155" n="קנה" />רָח֣וֹק מֵרְשָׁעִ֣ים יְשׁוּעָ֑ה כִּי־חֻ֝קֶּ֗יךָ לֹ֣א דָרָֽשׁוּ׃<verse eID="Ps.119.155" />
  <verse osisID="Ps.119.156" sID="Ps.119.156" n="קנו" />רַחֲמֶ֖יךָ רַבִּ֥ים <seg type="x-paseq">׀</seg>יְהֹוָ֑ה כְּֽמִשְׁפָּטֶ֥יךָ חַיֵּֽנִי׃<verse eID="Ps.119.156" />
  <verse osisID="Ps.119.157" sID="Ps.119.157" n="קנז" />רַ֭בִּים רֹדְפַ֣י וְצָרָ֑י מֵ֝עֵדְוֺתֶ֗יךָ לֹ֣א נָטִֽיתִי׃<verse eID="Ps.119.157" />
  <verse osisID="Ps.119.158" sID="Ps.119.158" n="קנח" />רָאִ֣יתִי בֹ֭גְדִים וָאֶתְקוֹטָ֑טָה אֲשֶׁ֥ר אִ֝מְרָתְךָ֗ לֹ֣א שָׁמָֽרוּ׃<verse eID="Ps.119.158" />
  <verse osisID="Ps.119.159" sID="Ps.119.159" n="קנט" />רְ֭אֵה כִּי־פִקּוּדֶ֣יךָ אָהָ֑בְתִּי יְ֝הֹוָ֗ה כְּֽחַסְדְּךָ֥ חַיֵּֽנִי׃<verse eID="Ps.119.159" />
  <verse osisID="Ps.119.160" sID="Ps.119.160" n="קס" />רֹאשׁ־דְּבָרְךָ֥ אֱמֶ֑ת וּ֝לְעוֹלָ֗ם כׇּל־מִשְׁפַּ֥ט צִדְקֶֽךָ׃<verse eID="Ps.119.160" />
  <lb />
  <lb />
  <verse osisID="Ps.119.161" sID="Ps.119.161" n="קסא" />שָׂ֭רִים רְדָפ֣וּנִי חִנָּ֑ם <seg type="x-ketiv">ומדבריך</seg> וּ֝מִדְּבָרְךָ֗ פָּחַ֥ד לִבִּֽי׃<verse eID="Ps.119.161" />
  <verse osisID="Ps.119.162" sID="Ps.119.162" n="קסב" />שָׂ֣שׂ אָ֭נֹכִי עַל־אִמְרָתֶ֑ךָ כְּ֝מוֹצֵ֗א שָׁלָ֥ל רָֽב׃<verse eID="Ps.119.162" />
  <verse osisID="Ps.119.163" sID="Ps.119.163" n="קסג" />שֶׁ֣קֶר שָׂ֭נֵאתִי וַאֲתַעֵ֑בָה תּוֹרָתְךָ֥ אָהָֽבְתִּי׃<verse eID="Ps.119.163" />
  <verse osisID="Ps.119.164" sID="Ps.119.164" n="קסד" />שֶׁ֣בַע בַּ֭יּוֹם הִלַּלְתִּ֑יךָ עַ֝֗ל מִשְׁפְּטֵ֥י צִדְקֶֽךָ׃<verse eID="Ps.119.164" />
  <verse osisID="Ps.119.165" sID="Ps.119.165" n="קסה" />שָׁל֣וֹם רָ֭ב לְאֹהֲבֵ֣י תוֹרָתֶ֑ךָ וְאֵֽין־לָ֥מוֹ מִכְשֽׁוֹל׃<verse eID="Ps.119.165" />
  <verse osisID="Ps.119.166" sID="Ps.119.166" n="קסו" />שִׂבַּ֣רְתִּי לִישׁוּעָתְךָ֣ יְהֹוָ֑ה וּֽמִצְוֺתֶ֥יךָ עָשִֽׂיתִי׃<verse eID="Ps.119.166" />
  <verse osisID="Ps.119.167" sID="Ps.119.167" n="קסז" />שָֽׁמְרָ֣ה נַ֭פְשִׁי עֵדֹתֶ֑יךָ וָאֹהֲבֵ֥ם מְאֹֽד׃<verse eID="Ps.119.167" />
  <verse osisID="Ps.119.168" sID="Ps.119.168" n="קסח" />שָׁמַ֣רְתִּי פִ֭קּוּדֶיךָ וְעֵדֹתֶ֑יךָ כִּ֖י כׇל־דְּרָכַ֣י נֶגְדֶּֽךָ׃<verse eID="Ps.119.168" />
  <lb />
  <lb />
  <verse osisID="Ps.119.169" sID="Ps.119.169" n="קסט" />תִּקְרַ֤ב רִנָּתִ֣י לְפָנֶ֣יךָ יְהֹוָ֑ה כִּדְבָרְךָ֥ הֲבִינֵֽנִי׃<verse eID="Ps.119.169" />
  <verse osisID="Ps.119.170" sID="Ps.119.170" n="קע" />תָּב֣וֹא תְחִנָּתִ֣י לְפָנֶ֑יךָ כְּ֝אִמְרָתְךָ֗ הַצִּילֵֽנִי׃<verse eID="Ps.119.170" />
  <verse osisID="Ps.119.171" sID="Ps.119.171" n="קעא" />תַּבַּ֣עְנָה שְׂפָתַ֣י תְּהִלָּ֑ה כִּ֖י תְלַמְּדֵ֣נִי חֻקֶּֽיךָ׃<verse eID="Ps.119.171" />
  <verse osisID="Ps.119.172" sID="Ps.119.172" n="קעב" />תַּ֣עַן לְ֭שׁוֹנִי אִמְרָתֶ֑ךָ כִּ֖י כׇל־מִצְוֺתֶ֣יךָ צֶּֽדֶק׃<verse eID="Ps.119.172" />
  <verse osisID="Ps.119.173" sID="Ps.119.173" n="קעג" />תְּהִי־יָדְךָ֥ לְעׇזְרֵ֑נִי כִּ֖י פִקּוּדֶ֣יךָ בָחָֽרְתִּי׃<verse eID="Ps.119.173" />
  <verse osisID="Ps.119.174" sID="Ps.119.174" n="קעד" />תָּאַ֣בְתִּי לִישׁוּעָתְךָ֣ יְהֹוָ֑ה וְ֝ת֥וֹרָתְךָ֗ שַׁעֲשֻׁעָֽי׃<verse eID="Ps.119.174" />
  <verse osisID="Ps.119.175" sID="Ps.119.175" n="קעה" />תְּֽחִי־נַ֭פְשִׁי וּֽתְהַלְלֶ֑ךָּ וּֽמִשְׁפָּטֶ֥ךָ יַעְזְרֻֽנִי׃<verse eID="Ps.119.175" />
  <verse osisID="Ps.119.176" sID="Ps.119.176" n="קעו" />תָּעִ֗יתִי כְּשֶׂ֣ה אֹ֭בֵד בַּקֵּ֣שׁ עַבְדֶּ֑ךָ כִּ֥י מִ֝צְוֺתֶ֗יךָ לֹ֣א שָׁכָֽחְתִּי׃<verse eID="Ps.119.176" />
  <chapter eID="Ps.119" />
  <lb />
  <lb />
  <chapter osisID="Ps.120" sID="Ps.120" n="קכ" />
  <verse osisID="Ps.120.1" sID="Ps.120.1" n="א" />שִׁ֗יר הַֽמַּ֫עֲל֥וֹת אֶל־יְ֭הֹוָה בַּצָּרָ֣תָה לִּ֑י קָ֝רָ֗אתִי וַֽיַּעֲנֵֽנִי׃<verse eID="Ps.120.1" />
  <verse osisID="Ps.120.2" sID="Ps.120.2" n="ב" />יְֽהֹוָ֗ה הַצִּ֣ילָה נַ֭פְשִׁי מִשְּׂפַת־שֶׁ֑קֶר מִלָּשׁ֥וֹן רְמִיָּֽה׃<verse eID="Ps.120.2" />
  <verse osisID="Ps.120.3" sID="Ps.120.3" n="ג" />מַה־יִּתֵּ֣ן לְ֭ךָ וּמַה־יֹּסִ֥יף לָ֗ךְ לָשׁ֥וֹן רְמִיָּֽה׃<verse eID="Ps.120.3" />
  <verse osisID="Ps.120.4" sID="Ps.120.4" n="ד" />חִצֵּ֣י גִבּ֣וֹר שְׁנוּנִ֑ים עִ֝֗ם גַּחֲלֵ֥י רְתָמִֽים׃<verse eID="Ps.120.4" />
  <verse osisID="Ps.120.5" sID="Ps.120.5" n="ה" />אֽוֹיָה־לִ֭י כִּי־גַ֣רְתִּי מֶ֑שֶׁךְ שָׁ֝כַ֗נְתִּי עִֽם־אׇהֳלֵ֥י קֵדָֽר׃<verse eID="Ps.120.5" />
  <verse osisID="Ps.120.6" sID="Ps.120.6" n="ו" />רַ֭בַּת שָֽׁכְנָה־לָּ֣הּ נַפְשִׁ֑י עִ֝֗ם שׂוֹנֵ֥א שָׁלֽוֹם׃<verse eID="Ps.120.6" />
  <verse osisID="Ps.120.7" sID="Ps.120.7" n="ז" />אֲֽנִי־שָׁ֭לוֹם וְכִ֣י אֲדַבֵּ֑ר הֵ֝֗מָּה לַמִּלְחָמָֽה׃<verse eID="Ps.120.7" />
  <chapter eID="Ps.120" />
  <lb />
  <lb />
  <chapter osisID="Ps.121" sID="Ps.121" n="קכא" />
  <verse osisID="Ps.121.1" sID="Ps.121.1" n="א" />שִׁ֗יר לַֽמַּ֫עֲל֥וֹת אֶשָּׂ֣א עֵ֭ינַי אֶל־הֶהָרִ֑ים מֵ֝אַ֗יִן יָבֹ֥א עֶזְרִֽי׃<verse eID="Ps.121.1" />
  <verse osisID="Ps.121.2" sID="Ps.121.2" n="ב" />עֶ֭זְרִי מֵעִ֣ם יְהֹוָ֑ה עֹ֝שֵׂ֗ה שָׁמַ֥יִם וָאָֽרֶץ׃<verse eID="Ps.121.2" />
  <verse osisID="Ps.121.3" sID="Ps.121.3" n="ג" />אַל־יִתֵּ֣ן לַמּ֣וֹט רַגְלֶ֑ךָ אַל־יָ֝נ֗וּם שֹׁמְרֶֽךָ׃<verse eID="Ps.121.3" />
  <verse osisID="Ps.121.4" sID="Ps.121.4" n="ד" />הִנֵּ֣ה לֹֽא־יָ֭נוּם וְלֹ֣א יִישָׁ֑ן שׁ֝וֹמֵ֗ר יִשְׂרָאֵֽל׃<verse eID="Ps.121.4" />
  <verse osisID="Ps.121.5" sID="Ps.121.5" n="ה" />יְהֹוָ֥ה שֹׁמְרֶ֑ךָ יְהֹוָ֥ה צִ֝לְּךָ֗ עַל־יַ֥ד יְמִינֶֽךָ׃<verse eID="Ps.121.5" />
  <verse osisID="Ps.121.6" sID="Ps.121.6" n="ו" />יוֹמָ֗ם הַשֶּׁ֥מֶשׁ לֹֽא־יַכֶּ֗כָּה וְיָרֵ֥חַ בַּלָּֽיְלָה׃<verse eID="Ps.121.6" />
  <verse osisID="Ps.121.7" sID="Ps.121.7" n="ז" />יְֽהֹוָ֗ה יִשְׁמׇרְךָ֥ מִכׇּל־רָ֑ע יִ֝שְׁמֹ֗ר אֶת־נַפְשֶֽׁךָ׃<verse eID="Ps.121.7" />
  <verse osisID="Ps.121.8" sID="Ps.121.8" n="ח" />יְֽהֹוָ֗ה יִשְׁמׇר־צֵאתְךָ֥ וּבוֹאֶ֑ךָ מֵ֝עַתָּ֗ה וְעַד־עוֹלָֽם׃<verse eID="Ps.121.8" />
  <chapter eID="Ps.121" />
  <lb />
  <lb />
  <chapter osisID="Ps.122" sID="Ps.122" n="קכב" />
  <verse osisID="Ps.122.1" sID="Ps.122.1" n="א" />שִׁ֥יר הַֽמַּעֲל֗וֹת לְדָ֫וִ֥ד שָׂ֭מַחְתִּי בְּאֹמְרִ֣ים לִ֑י בֵּ֖ית יְהֹוָ֣ה נֵלֵֽךְ׃<verse eID="Ps.122.1" />
  <verse osisID="Ps.122.2" sID="Ps.122.2" n="ב" />עֹ֭מְדוֹת הָי֣וּ רַגְלֵ֑ינוּ בִּ֝שְׁעָרַ֗יִךְ יְרוּשָׁלָֽ͏ִם׃<verse eID="Ps.122.2" />
  <verse osisID="Ps.122.3" sID="Ps.122.3" n="ג" />יְרוּשָׁלַ֥͏ִם הַבְּנוּיָ֑ה כְּ֝עִ֗יר שֶׁחֻבְּרָה־לָּ֥הּ יַחְדָּֽו׃<verse eID="Ps.122.3" />
  <verse osisID="Ps.122.4" sID="Ps.122.4" n="ד" />שֶׁשָּׁ֨ם עָל֪וּ שְׁבָטִ֡ים שִׁבְטֵי־יָ֭הּ עֵד֣וּת לְיִשְׂרָאֵ֑ל לְ֝הֹד֗וֹת לְשֵׁ֣ם יְהֹוָֽה׃<verse eID="Ps.122.4" />
  <verse osisID="Ps.122.5" sID="Ps.122.5" n="ה" />כִּ֤י שָׁ֨מָּה ׀ יָשְׁב֣וּ כִסְא֣וֹת לְמִשְׁפָּ֑ט כִּ֝סְא֗וֹת לְבֵ֣ית דָּוִֽד׃<verse eID="Ps.122.5" />
  <verse osisID="Ps.122.6" sID="Ps.122.6" n="ו" />שַׁ֭אֲלוּ שְׁל֣וֹם יְרוּשָׁלָ֑͏ִם יִ֝שְׁלָ֗יוּ אֹהֲבָֽיִךְ׃<verse eID="Ps.122.6" />
  <verse osisID="Ps.122.7" sID="Ps.122.7" n="ז" />יְהִי־שָׁל֥וֹם בְּחֵילֵ֑ךְ שַׁ֝לְוָ֗ה בְּאַרְמְנוֹתָֽיִךְ׃<verse eID="Ps.122.7" />
  <verse osisID="Ps.122.8" sID="Ps.122.8" n="ח" />לְ֭מַעַן אַחַ֣י וְרֵעָ֑י אֲדַבְּרָה־נָּ֖א שָׁל֣וֹם בָּֽךְ׃<verse eID="Ps.122.8" />
  <verse osisID="Ps.122.9" sID="Ps.122.9" n="ט" />לְ֭מַעַן בֵּית־יְהֹוָ֣ה אֱלֹהֵ֑ינוּ אֲבַקְשָׁ֖ה ט֣וֹב לָֽךְ׃<verse eID="Ps.122.9" />
  <chapter eID="Ps.122" />
  <lb />
  <lb />
  <chapter osisID="Ps.123" sID="Ps.123" n="קכג" />
  <verse osisID="Ps.123.1" sID="Ps.123.1" n="א" />שִׁ֗יר הַֽמַּ֫עֲל֥וֹת אֵ֭לֶיךָ נָשָׂ֣אתִי אֶת־עֵינַ֑י הַ֝יֹּשְׁבִ֗י בַּשָּׁמָֽיִם׃<verse eID="Ps.123.1" />
  <verse osisID="Ps.123.2" sID="Ps.123.2" n="ב" />הִנֵּ֨ה כְעֵינֵ֪י עֲבָדִ֡ים אֶל־יַ֤ד אֲֽדוֹנֵיהֶ֗ם כְּעֵינֵ֣י שִׁפְחָה֮ אֶל־יַ֢ד גְּבִ֫רְתָּ֥הּ כֵּ֣ן עֵ֭ינֵינוּ אֶל־יְהֹוָ֣ה אֱלֹהֵ֑ינוּ עַ֝֗ד שֶׁיְּחׇנֵּֽנוּ׃<verse eID="Ps.123.2" />
  <verse osisID="Ps.123.3" sID="Ps.123.3" n="ג" />חׇנֵּ֣נוּ יְהֹוָ֣ה חׇנֵּ֑נוּ כִּי־רַ֝֗ב שָׂבַ֥עְנוּ בֽוּז׃<verse eID="Ps.123.3" />
  <verse osisID="Ps.123.4" sID="Ps.123.4" n="ד" />רַבַּת֮ שָֽׂבְעָה־לָּ֢הּ נַ֫פְשֵׁ֥נוּ הַלַּ֥עַג הַשַּֽׁאֲנַנִּ֑ים הַ֝בּ֗וּז <seg type="x-ketiv">לגאיונים</seg> לִגְאֵ֥י יוֹנִֽים׃<verse eID="Ps.123.4" />
  <chapter eID="Ps.123" />
  <lb />
  <lb />
  <chapter osisID="Ps.124" sID="Ps.124" n="קכד" />
  <verse osisID="Ps.124.1" sID="Ps.124.1" n="א" />שִׁ֥יר הַֽמַּעֲל֗וֹת לְדָ֫וִ֥ד לוּלֵ֣י יְ֭הֹוָה שֶׁהָ֣יָה לָ֑נוּ יֹאמַר־נָ֝֗א יִשְׂרָאֵֽל׃<verse eID="Ps.124.1" />
  <verse osisID="Ps.124.2" sID="Ps.124.2" n="ב" />לוּלֵ֣י יְ֭הֹוָה שֶׁהָ֣יָה לָ֑נוּ בְּק֖וּם עָלֵ֣ינוּ אָדָֽם׃<verse eID="Ps.124.2" />
  <verse osisID="Ps.124.3" sID="Ps.124.3" n="ג" />אֲ֭זַי חַיִּ֣ים בְּלָע֑וּנוּ בַּחֲר֖וֹת אַפָּ֣ם בָּֽנוּ׃<verse eID="Ps.124.3" />
  <verse osisID="Ps.124.4" sID="Ps.124.4" n="ד" />אֲ֭זַי הַמַּ֣יִם שְׁטָפ֑וּנוּ נַ֝֗חְלָה עָבַ֥ר עַל־נַפְשֵֽׁנוּ׃<verse eID="Ps.124.4" />
  <verse osisID="Ps.124.5" sID="Ps.124.5" n="ה" />אֲ֭זַי עָבַ֣ר עַל־נַפְשֵׁ֑נוּ הַ֝מַּ֗יִם הַזֵּידוֹנִֽים׃<verse eID="Ps.124.5" />
  <verse osisID="Ps.124.6" sID="Ps.124.6" n="ו" />בָּר֥וּךְ יְהֹוָ֑ה שֶׁלֹּ֥א נְתָנָ֥נוּ טֶ֝֗רֶף לְשִׁנֵּיהֶֽם׃<verse eID="Ps.124.6" />
  <verse osisID="Ps.124.7" sID="Ps.124.7" n="ז" />נַפְשֵׁ֗נוּ כְּצִפּ֥וֹר נִמְלְטָה֮ מִפַּ֢ח י֫וֹקְשִׁ֥ים הַפַּ֥ח נִשְׁבָּ֗ר וַאֲנַ֥חְנוּ נִמְלָֽטְנוּ׃<verse eID="Ps.124.7" />
  <verse osisID="Ps.124.8" sID="Ps.124.8" n="ח" />עֶ֭זְרֵנוּ בְּשֵׁ֣ם יְהֹוָ֑ה עֹ֝שֵׂ֗ה שָׁמַ֥יִם וָאָֽרֶץ׃<verse eID="Ps.124.8" />
  <chapter eID="Ps.124" />
  <lb />
  <lb />
  <chapter osisID="Ps.125" sID="Ps.125" n="קכה" />
  <verse osisID="Ps.125.1" sID="Ps.125.1" n="א" />שִׁ֗יר הַֽמַּ֫עֲל֥וֹת הַבֹּטְחִ֥ים בַּיהֹוָ֑ה כְּֽהַר־צִיּ֥וֹן לֹא־יִ֝מּ֗וֹט לְעוֹלָ֥ם יֵשֵֽׁב׃<verse eID="Ps.125.1" />
  <verse osisID="Ps.125.2" sID="Ps.125.2" n="ב" />יְֽרוּשָׁלַ֗͏ִם הָרִים֮ סָבִ֢יב לָ֥֫הּ וַ֭יהֹוָה סָבִ֣יב לְעַמּ֑וֹ מֵ֝עַתָּ֗ה וְעַד־עוֹלָֽם׃<verse eID="Ps.125.2" />
  <verse osisID="Ps.125.3" sID="Ps.125.3" n="ג" />כִּ֤י לֹ֪א יָנ֡וּחַ שֵׁ֤בֶט הָרֶ֗שַׁע עַל֮ גּוֹרַ֢ל הַֽצַּדִּ֫יקִ֥ים לְמַ֡עַן לֹא־יִשְׁלְח֖וּ הַצַּדִּיקִ֨ים בְּעַוְלָ֬תָה יְדֵיהֶֽם׃<verse eID="Ps.125.3" />
  <verse osisID="Ps.125.4" sID="Ps.125.4" n="ד" />הֵיטִ֣יבָה יְ֭הֹוָה לַטּוֹבִ֑ים וְ֝לִישָׁרִ֗ים בְּלִבּוֹתָֽם׃<verse eID="Ps.125.4" />
  <verse osisID="Ps.125.5" sID="Ps.125.5" n="ה" />וְהַמַּטִּ֤ים עֲֽקַלְקַלּוֹתָ֗ם יוֹלִיכֵ֣ם יְ֭הֹוָה אֶת־פֹּעֲלֵ֣י הָאָ֑וֶן שָׁ֝ל֗וֹם עַל־יִשְׂרָאֵֽל׃<verse eID="Ps.125.5" />
  <chapter eID="Ps.125" />
  <lb />
  <lb />
  <chapter osisID="Ps.126" sID="Ps.126" n="קכו" />
  <verse osisID="Ps.126.1" sID="Ps.126.1" n="א" />שִׁ֗יר הַֽמַּ֫עֲל֥וֹת בְּשׁ֣וּב יְ֭הֹוָה אֶת־שִׁיבַ֣ת צִיּ֑וֹן הָ֝יִ֗ינוּ כְּחֹלְמִֽים׃<verse eID="Ps.126.1" />
  <verse osisID="Ps.126.2" sID="Ps.126.2" n="ב" />אָ֤ז יִמָּלֵ֪א שְׂח֡וֹק פִּינוּ֮ וּלְשׁוֹנֵ֢נוּ רִ֫נָּ֥ה אָ֭ז יֹאמְר֣וּ בַגּוֹיִ֑ם הִגְדִּ֥יל יְ֝הֹוָ֗ה לַעֲשׂ֥וֹת עִם־אֵֽלֶּה׃<verse eID="Ps.126.2" />
  <verse osisID="Ps.126.3" sID="Ps.126.3" n="ג" />הִגְדִּ֣יל יְ֭הֹוָה לַעֲשׂ֥וֹת עִמָּ֗נוּ הָיִ֥ינוּ שְׂמֵחִֽים׃<verse eID="Ps.126.3" />
  <verse osisID="Ps.126.4" sID="Ps.126.4" n="ד" />שׁוּבָ֣ה יְ֭הֹוָה אֶת־שְׁבִיתֵ֑נוּ <seg type="x-ketiv">שבותנו</seg> כַּאֲפִיקִ֥ים בַּנֶּֽגֶב׃<verse eID="Ps.126.4" />
  <verse osisID="Ps.126.5" sID="Ps.126.5" n="ה" />הַזֹּרְעִ֥ים בְּדִמְעָ֗ה בְּרִנָּ֥ה יִקְצֹֽרוּ׃<verse eID="Ps.126.5" />
  <verse osisID="Ps.126.6" sID="Ps.126.6" n="ו" />הָ֘ל֤וֹךְ יֵלֵ֨ךְ ׀ וּבָכֹה֮ נֹשֵׂ֢א מֶשֶׁךְ־הַ֫זָּ֥רַע בֹּא־יָבֹ֥א בְרִנָּ֑ה נֹ֝שֵׂ֗א אֲלֻמֹּתָֽיו׃<verse eID="Ps.126.6" />
  <chapter eID="Ps.126" />
  <lb />
  <lb />
  <chapter osisID="Ps.127" sID="Ps.127" n="קכז" />
  <verse osisID="Ps.127.1" sID="Ps.127.1" n="א" />שִׁ֥יר הַֽמַּעֲל֗וֹת לִשְׁלֹ֫מֹ֥ה אִם־יְהֹוָ֤ה ׀ לֹא־יִבְנֶ֬ה בַ֗יִת שָׁ֤וְא עָמְל֣וּ בוֹנָ֣יו בּ֑וֹ אִם־יְהֹוָ֥ה לֹא־יִשְׁמׇר־עִ֝֗יר שָׁ֤וְא ׀ שָׁקַ֬ד שׁוֹמֵֽר׃<verse eID="Ps.127.1" />
  <verse osisID="Ps.127.2" sID="Ps.127.2" n="ב" />שָׁ֤וְא לָכֶ֨ם מַשְׁכִּ֪ימֵֽי ק֡וּם מְאַחֲרֵי־שֶׁ֗בֶת אֹ֭כְלֵי לֶ֣חֶם הָעֲצָבִ֑ים כֵּ֤ן יִתֵּ֖ן לִידִיד֣וֹ שֵׁנָֽא׃<verse eID="Ps.127.2" />
  <verse osisID="Ps.127.3" sID="Ps.127.3" n="ג" />הִנֵּ֤ה נַחֲלַ֣ת יְהֹוָ֣ה בָּנִ֑ים שָׂ֝כָ֗ר פְּרִ֣י הַבָּֽטֶן׃<verse eID="Ps.127.3" />
  <verse osisID="Ps.127.4" sID="Ps.127.4" n="ד" />כְּחִצִּ֥ים בְּיַד־גִּבּ֑וֹר כֵּ֝֗ן בְּנֵ֣י הַנְּעוּרִֽים׃<verse eID="Ps.127.4" />
  <verse osisID="Ps.127.5" sID="Ps.127.5" n="ה" />אַשְׁרֵ֤י הַגֶּ֗בֶר אֲשֶׁ֤ר מִלֵּ֥א אֶת־אַשְׁפָּת֗וֹ מֵ֫הֶ֥ם לֹֽא־יֵבֹ֑שׁוּ כִּֽי־יְדַבְּר֖וּ אֶת־אוֹיְבִ֣ים בַּשָּֽׁעַר׃<verse eID="Ps.127.5" />
  <chapter eID="Ps.127" />
  <lb />
  <lb />
  <chapter osisID="Ps.128" sID="Ps.128" n="קכח" />
  <verse osisID="Ps.128.1" sID="Ps.128.1" n="א" />שִׁ֗יר הַֽמַּ֫עֲל֥וֹת אַ֭שְׁרֵי כׇּל־יְרֵ֣א יְהֹוָ֑ה הַ֝הֹלֵ֗ךְ בִּדְרָכָֽיו׃<verse eID="Ps.128.1" />
  <verse osisID="Ps.128.2" sID="Ps.128.2" n="ב" />יְגִ֣יעַ כַּ֭פֶּיךָ כִּ֣י תֹאכֵ֑ל אַ֝שְׁרֶ֗יךָ וְט֣וֹב לָֽךְ׃<verse eID="Ps.128.2" />
  <verse osisID="Ps.128.3" sID="Ps.128.3" n="ג" />אֶשְׁתְּךָ֤ ׀ כְּגֶ֥פֶן פֹּרִיָּה֮ בְּיַרְכְּתֵ֢י בֵ֫יתֶ֥ךָ בָּ֭נֶיךָ כִּשְׁתִלֵ֣י זֵיתִ֑ים סָ֝בִ֗יב לְשֻׁלְחָנֶֽךָ׃<verse eID="Ps.128.3" />
  <verse osisID="Ps.128.4" sID="Ps.128.4" n="ד" />הִנֵּ֣ה כִי־כֵ֭ן יְבֹ֥רַךְ גָּ֗בֶר יְרֵ֣א יְהֹוָֽה׃<verse eID="Ps.128.4" />
  <verse osisID="Ps.128.5" sID="Ps.128.5" n="ה" />יְבָרֶכְךָ֥ יְהֹוָ֗ה מִצִּ֫יּ֥וֹן וּ֭רְאֵה בְּט֣וּב יְרוּשָׁלָ֑͏ִם כֹּ֝֗ל יְמֵ֣י חַיֶּֽיךָ׃<verse eID="Ps.128.5" />
  <verse osisID="Ps.128.6" sID="Ps.128.6" n="ו" />וּרְאֵֽה־בָנִ֥ים לְבָנֶ֑יךָ שָׁ֝ל֗וֹם עַל־יִשְׂרָאֵֽל׃<verse eID="Ps.128.6" />
  <chapter eID="Ps.128" />
  <lb />
  <lb />
  <chapter osisID="Ps.129" sID="Ps.129" n="קכט" />
  <verse osisID="Ps.129.1" sID="Ps.129.1" n="א" />שִׁ֗יר הַֽמַּ֫עֲל֥וֹת רַ֭בַּת צְרָר֣וּנִי מִנְּעוּרַ֑י יֹאמַר־נָ֝֗א יִשְׂרָאֵֽל׃<verse eID="Ps.129.1" />
  <verse osisID="Ps.129.2" sID="Ps.129.2" n="ב" />רַ֭בַּת צְרָר֣וּנִי מִנְּעוּרָ֑י גַּ֝֗ם לֹא־יָ֥כְלוּ לִֽי׃<verse eID="Ps.129.2" />
  <verse osisID="Ps.129.3" sID="Ps.129.3" n="ג" />עַל־גַּ֭בִּי חָרְשׁ֣וּ חֹרְשִׁ֑ים הֶ֝אֱרִ֗יכוּ <seg type="x-ketiv">למענותם</seg> לְמַעֲנִיתָֽם׃<verse eID="Ps.129.3" />
  <verse osisID="Ps.129.4" sID="Ps.129.4" n="ד" />יְהֹוָ֥ה צַדִּ֑יק קִ֝צֵּ֗ץ עֲב֣וֹת רְשָׁעִֽים׃<verse eID="Ps.129.4" />
  <verse osisID="Ps.129.5" sID="Ps.129.5" n="ה" />יֵ֭בֹשׁוּ וְיִסֹּ֣גוּ אָח֑וֹר כֹּ֝֗ל שֹׂנְאֵ֥י צִיּֽוֹן׃<verse eID="Ps.129.5" />
  <verse osisID="Ps.129.6" sID="Ps.129.6" n="ו" />יִ֭הְיוּ כַּחֲצִ֣יר גַּגּ֑וֹת שֶׁקַּדְמַ֖ת שָׁלַ֣ף יָבֵֽשׁ׃<verse eID="Ps.129.6" />
  <verse osisID="Ps.129.7" sID="Ps.129.7" n="ז" />שֶׁלֹּ֤א מִלֵּ֖א כַפּ֥וֹ קוֹצֵ֗ר וְחִצְנ֥וֹ מְעַמֵּֽר׃<verse eID="Ps.129.7" />
  <verse osisID="Ps.129.8" sID="Ps.129.8" n="ח" />וְלֹ֤א אָמְר֨וּ ׀ הָעֹבְרִ֗ים בִּרְכַּֽת־יְהֹוָ֥ה אֲלֵיכֶ֑ם בֵּרַ֥כְנוּ אֶ֝תְכֶ֗ם בְּשֵׁ֣ם יְהֹוָֽה׃<verse eID="Ps.129.8" />
  <chapter eID="Ps.129" />
  <lb />
  <lb />
  <chapter osisID="Ps.130" sID="Ps.130" n="קל" />
  <verse osisID="Ps.130.1" sID="Ps.130.1" n="א" />שִׁ֥יר הַֽמַּעֲל֑וֹת מִמַּעֲמַקִּ֖ים קְרָאתִ֣יךָ יְהֹוָֽה׃<verse eID="Ps.130.1" />
  <verse osisID="Ps.130.2" sID="Ps.130.2" n="ב" />אֲדֹנָי֮ שִׁמְעָ֢ה בְק֫וֹלִ֥י תִּהְיֶ֣ינָה אׇ֭זְנֶיךָ קַשֻּׁב֑וֹת לְ֝ק֗וֹל תַּחֲנוּנָֽי׃<verse eID="Ps.130.2" />
  <verse osisID="Ps.130.3" sID="Ps.130.3" n="ג" />אִם־עֲוֺנ֥וֹת תִּשְׁמׇר־יָ֑הּ אֲ֝דֹנָ֗י מִ֣י יַעֲמֹֽד׃<verse eID="Ps.130.3" />
  <verse osisID="Ps.130.4" sID="Ps.130.4" n="ד" />כִּֽי־עִמְּךָ֥ הַסְּלִיחָ֑ה לְ֝מַ֗עַן תִּוָּרֵֽא׃<verse eID="Ps.130.4" />
  <verse osisID="Ps.130.5" sID="Ps.130.5" n="ה" />קִוִּ֣יתִי יְ֭הֹוָה קִוְּתָ֣ה נַפְשִׁ֑י וְֽלִדְבָר֥וֹ הוֹחָֽלְתִּי׃<verse eID="Ps.130.5" />
  <verse osisID="Ps.130.6" sID="Ps.130.6" n="ו" />נַפְשִׁ֥י לַאדֹנָ֑י מִשֹּׁמְרִ֥ים לַ֝בֹּ֗קֶר שֹׁמְרִ֥ים לַבֹּֽקֶר׃<verse eID="Ps.130.6" />
  <verse osisID="Ps.130.7" sID="Ps.130.7" n="ז" />יַחֵ֥ל יִשְׂרָאֵ֗ל אֶל־יְ֫הֹוָ֥ה כִּֽי־עִם־יְהֹוָ֥ה הַחֶ֑סֶד וְהַרְבֵּ֖ה עִמּ֣וֹ פְדֽוּת׃<verse eID="Ps.130.7" />
  <verse osisID="Ps.130.8" sID="Ps.130.8" n="ח" />וְ֭הוּא יִפְדֶּ֣ה אֶת־יִשְׂרָאֵ֑ל מִ֝כֹּ֗ל עֲוֺנֹתָֽיו׃<verse eID="Ps.130.8" />
  <chapter eID="Ps.130" />
  <lb />
  <lb />
  <chapter osisID="Ps.131" sID="Ps.131" n="קלא" />
  <verse osisID="Ps.131.1" sID="Ps.131.1" n="א" />שִׁ֥יר הַֽמַּעֲל֗וֹת לְדָ֫וִ֥ד יְהֹוָ֤ה ׀ לֹא־גָבַ֣הּ לִ֭בִּי וְלֹא־רָמ֣וּ עֵינַ֑י וְלֹֽא־הִלַּ֓כְתִּי ׀ בִּגְדֹל֖וֹת וּבְנִפְלָא֣וֹת מִמֶּֽנִּי׃<verse eID="Ps.131.1" />
  <verse osisID="Ps.131.2" sID="Ps.131.2" n="ב" />אִם־לֹ֤א שִׁוִּ֨יתִי ׀ וְדוֹמַ֗מְתִּי נַ֫פְשִׁ֥י כְּ֭גָמֻל עֲלֵ֣י אִמּ֑וֹ כַּגָּמֻ֖ל עָלַ֣י נַפְשִֽׁי׃<verse eID="Ps.131.2" />
  <verse osisID="Ps.131.3" sID="Ps.131.3" n="ג" />יַחֵ֣ל יִ֭שְׂרָאֵל אֶל־יְהֹוָ֑ה מֵ֝עַתָּ֗ה וְעַד־עוֹלָֽם׃<verse eID="Ps.131.3" />
  <chapter eID="Ps.131" />
  <lb />
  <lb />
  <chapter osisID="Ps.132" sID="Ps.132" n="קלב" />
  <verse osisID="Ps.132.1" sID="Ps.132.1" n="א" />שִׁ֗יר הַֽמַּ֫עֲל֥וֹת זְכוֹר־יְהֹוָ֥ה לְדָוִ֑ד אֵ֝֗ת כׇּל־עֻנּוֹתֽוֹ׃<verse eID="Ps.132.1" />
  <verse osisID="Ps.132.2" sID="Ps.132.2" n="ב" />אֲשֶׁ֣ר נִ֭שְׁבַּע לַֽיהֹוָ֑ה נָ֝דַ֗ר לַאֲבִ֥יר יַעֲקֹֽב׃<verse eID="Ps.132.2" />
  <verse osisID="Ps.132.3" sID="Ps.132.3" n="ג" />אִם־אָ֭בֹא בְּאֹ֣הֶל בֵּיתִ֑י אִם־אֶ֝עֱלֶ֗ה עַל־עֶ֥רֶשׂ יְצוּעָֽי׃<verse eID="Ps.132.3" />
  <verse osisID="Ps.132.4" sID="Ps.132.4" n="ד" />אִם־אֶתֵּ֣ן שְׁנַ֣ת לְעֵינָ֑י לְֽעַפְעַפַּ֥י תְּנוּמָֽה׃<verse eID="Ps.132.4" />
  <verse osisID="Ps.132.5" sID="Ps.132.5" n="ה" />עַד־אֶמְצָ֣א מָ֭קוֹם לַיהֹוָ֑ה מִ֝שְׁכָּנ֗וֹת לַאֲבִ֥יר יַעֲקֹֽב׃<verse eID="Ps.132.5" />
  <verse osisID="Ps.132.6" sID="Ps.132.6" n="ו" />הִנֵּֽה־שְׁמַעֲנ֥וּהָ בְאֶפְרָ֑תָה מְ֝צָאנ֗וּהָ בִּשְׂדֵי־יָֽעַר׃<verse eID="Ps.132.6" />
  <verse osisID="Ps.132.7" sID="Ps.132.7" n="ז" />נָב֥וֹאָה לְמִשְׁכְּנוֹתָ֑יו נִ֝שְׁתַּחֲוֶ֗ה לַהֲדֹ֥ם רַגְלָֽיו׃<verse eID="Ps.132.7" />
  <verse osisID="Ps.132.8" sID="Ps.132.8" n="ח" />קוּמָ֣ה יְ֭הֹוָה לִמְנוּחָתֶ֑ךָ אַ֝תָּ֗ה וַאֲר֥וֹן עֻזֶּֽךָ׃<verse eID="Ps.132.8" />
  <verse osisID="Ps.132.9" sID="Ps.132.9" n="ט" />כֹּהֲנֶ֥יךָ יִלְבְּשׁוּ־צֶ֑דֶק וַחֲסִידֶ֥יךָ יְרַנֵּֽנוּ׃<verse eID="Ps.132.9" />
  <verse osisID="Ps.132.10" sID="Ps.132.10" n="י" />בַּֽ֭עֲבוּר דָּוִ֣ד עַבְדֶּ֑ךָ אַל־תָּ֝שֵׁ֗ב פְּנֵ֣י מְשִׁיחֶֽךָ׃<verse eID="Ps.132.10" />
  <verse osisID="Ps.132.11" sID="Ps.132.11" n="יא" />נִשְׁבַּֽע־יְהֹוָ֨ה ׀ לְדָוִ֡ד אֱמֶת֮ לֹא־יָשׁ֢וּב מִ֫מֶּ֥נָּה מִפְּרִ֥י בִטְנְךָ֑ אָ֝שִׁ֗ית לְכִסֵּא־לָֽךְ׃<verse eID="Ps.132.11" />
  <verse osisID="Ps.132.12" sID="Ps.132.12" n="יב" />אִֽם־יִשְׁמְר֬וּ בָנֶ֨יךָ ׀ בְּרִיתִי֮ וְעֵדֹתִ֥י ז֗וֹ אֲלַ֫מְּדֵ֥ם גַּם־בְּנֵיהֶ֥ם עֲדֵי־עַ֑ד יֵ֝שְׁב֗וּ לְכִסֵּא־לָֽךְ׃<verse eID="Ps.132.12" />
  <verse osisID="Ps.132.13" sID="Ps.132.13" n="יג" />כִּי־בָחַ֣ר יְהֹוָ֣ה בְּצִיּ֑וֹן אִ֝וָּ֗הּ לְמוֹשָׁ֥ב לֽוֹ׃<verse eID="Ps.132.13" />
  <verse osisID="Ps.132.14" sID="Ps.132.14" n="יד" />זֹאת־מְנוּחָתִ֥י עֲדֵי־עַ֑ד פֹּה־אֵ֝שֵׁ֗ב כִּ֣י אִוִּתִֽיהָ׃<verse eID="Ps.132.14" />
  <verse osisID="Ps.132.15" sID="Ps.132.15" n="טו" />צֵ֭ידָהּ בָּרֵ֣ךְ אֲבָרֵ֑ךְ אֶ֝בְיוֹנֶ֗יהָ אַשְׂבִּ֥יעַֽ לָֽחֶם׃<verse eID="Ps.132.15" />
  <verse osisID="Ps.132.16" sID="Ps.132.16" n="טז" />וְֽ֭כֹהֲנֶיהָ אַלְבִּ֣ישׁ יֶ֑שַׁע וַ֝חֲסִידֶ֗יהָ רַנֵּ֥ן יְרַנֵּֽנוּ׃<verse eID="Ps.132.16" />
  <verse osisID="Ps.132.17" sID="Ps.132.17" n="יז" />שָׁ֤ם אַצְמִ֣יחַ קֶ֣רֶן לְדָוִ֑ד עָרַ֥כְתִּי נֵ֝֗ר לִמְשִׁיחִֽי׃<verse eID="Ps.132.17" />
  <verse osisID="Ps.132.18" sID="Ps.132.18" n="יח" />א֭וֹיְבָיו אַלְבִּ֣ישׁ בֹּ֑שֶׁת וְ֝עָלָ֗יו יָצִ֥יץ נִזְרֽוֹ׃<verse eID="Ps.132.18" />
  <chapter eID="Ps.132" />
  <lb />
  <lb />
  <chapter osisID="Ps.133" sID="Ps.133" n="קלג" />
  <verse osisID="Ps.133.1" sID="Ps.133.1" n="א" />שִׁ֥יר הַֽמַּעֲל֗וֹת לְדָ֫וִ֥ד הִנֵּ֣ה מַה־טּ֭וֹב וּמַה־נָּעִ֑ים שֶׁ֖בֶת אַחִ֣ים גַּם־יָֽחַד׃<verse eID="Ps.133.1" />
  <verse osisID="Ps.133.2" sID="Ps.133.2" n="ב" />כַּשֶּׁ֤מֶן הַטּ֨וֹב ׀ עַל־הָרֹ֗אשׁ יֹרֵ֗ד עַֽל־הַזָּקָ֥ן זְקַֽן־אַהֲרֹ֑ן שֶׁ֝יֹּרֵ֗ד עַל־פִּ֥י מִדּוֹתָֽיו׃<verse eID="Ps.133.2" />
  <verse osisID="Ps.133.3" sID="Ps.133.3" n="ג" />כְּטַל־חֶרְמ֗וֹן שֶׁיֹּרֵד֮ עַל־הַרְרֵ֢י צִ֫יּ֥וֹן כִּ֤י שָׁ֨ם ׀ צִוָּ֣ה יְ֭הֹוָה אֶת־הַבְּרָכָ֑ה חַ֝יִּ֗ים עַד־הָעוֹלָֽם׃<verse eID="Ps.133.3" />
  <chapter eID="Ps.133" />
  <lb />
  <lb />
  <chapter osisID="Ps.134" sID="Ps.134" n="קלד" />
  <verse osisID="Ps.134.1" sID="Ps.134.1" n="א" />שִׁ֗יר הַֽמַּ֫עֲל֥וֹת הִנֵּ֤ה ׀ בָּרְכ֣וּ אֶת־יְ֭הֹוָה כׇּל־עַבְדֵ֣י יְהֹוָ֑ה הָעֹמְדִ֥ים בְּבֵית־יְ֝הֹוָ֗ה בַּלֵּילֽוֹת׃<verse eID="Ps.134.1" />
  <verse osisID="Ps.134.2" sID="Ps.134.2" n="ב" />שְׂאֽוּ־יְדֵכֶ֥ם קֹ֑דֶשׁ וּ֝בָרְכ֗וּ אֶת־יְהֹוָֽה׃<verse eID="Ps.134.2" />
  <verse osisID="Ps.134.3" sID="Ps.134.3" n="ג" />יְבָרֶכְךָ֣ יְ֭הֹוָה מִצִּיּ֑וֹן עֹ֝שֵׂ֗ה שָׁמַ֥יִם וָאָֽרֶץ׃<verse eID="Ps.134.3" />
  <chapter eID="Ps.134" />
  <lb />
  <lb />
  <chapter osisID="Ps.135" sID="Ps.135" n="קלה" />
  <verse osisID="Ps.135.1" sID="Ps.135.1" n="א" />הַ֥לְלוּ<seg type="x-implicit-maqaf">־</seg>יָ֨הּ ׀ הַֽ֭לְלוּ אֶת־שֵׁ֣ם יְהֹוָ֑ה הַֽ֝לְל֗וּ עַבְדֵ֥י יְהֹוָֽה׃<verse eID="Ps.135.1" />
  <verse osisID="Ps.135.2" sID="Ps.135.2" n="ב" />שֶׁ֣֭עֹמְדִים בְּבֵ֣ית יְהֹוָ֑ה בְּ֝חַצְר֗וֹת בֵּ֣ית אֱלֹהֵֽינוּ׃<verse eID="Ps.135.2" />
  <verse osisID="Ps.135.3" sID="Ps.135.3" n="ג" />הַֽלְלוּ־יָ֭הּ כִּֽי־ט֣וֹב יְהֹוָ֑ה זַמְּר֥וּ לִ֝שְׁמ֗וֹ כִּ֣י נָעִֽים׃<verse eID="Ps.135.3" />
  <verse osisID="Ps.135.4" sID="Ps.135.4" n="ד" />כִּֽי־יַעֲקֹ֗ב בָּחַ֣ר ל֣וֹ יָ֑הּ יִ֝שְׂרָאֵ֗ל לִסְגֻלָּתֽוֹ׃<verse eID="Ps.135.4" />
  <verse osisID="Ps.135.5" sID="Ps.135.5" n="ה" />כִּ֤י אֲנִ֣י יָ֭דַעְתִּי כִּֽי־גָד֣וֹל יְהֹוָ֑ה וַ֝אֲדֹנֵ֗ינוּ מִכׇּל־אֱלֹהִֽים׃<verse eID="Ps.135.5" />
  <verse osisID="Ps.135.6" sID="Ps.135.6" n="ו" />כֹּ֤ל אֲשֶׁר־חָפֵ֥ץ יְהֹוָ֗ה עָ֫שָׂ֥ה בַּשָּׁמַ֥יִם וּבָאָ֑רֶץ בַּ֝יַּמִּ֗ים וְכׇל־תְּהֹמֽוֹת׃<verse eID="Ps.135.6" />
  <verse osisID="Ps.135.7" sID="Ps.135.7" n="ז" />מַעֲלֶ֣ה נְשִׂאִים֮ מִקְצֵ֢ה הָ֫אָ֥רֶץ בְּרָקִ֣ים לַמָּטָ֣ר עָשָׂ֑ה מֽוֹצֵא־ר֝֗וּחַ מֵאֽוֹצְרוֹתָֽיו׃<verse eID="Ps.135.7" />
  <verse osisID="Ps.135.8" sID="Ps.135.8" n="ח" />שֶׁ֭הִכָּה בְּכוֹרֵ֣י מִצְרָ֑יִם מֵ֝אָדָ֗ם עַד־בְּהֵמָֽה׃<verse eID="Ps.135.8" />
  <verse osisID="Ps.135.9" sID="Ps.135.9" n="ט" />שָׁלַ֤ח ׀ אוֹתֹ֣ת וּ֭מֹפְתִים בְּתוֹכֵ֣כִי מִצְרָ֑יִם בְּ֝פַרְעֹ֗ה וּבְכׇל־עֲבָדָֽיו׃<verse eID="Ps.135.9" />
  <verse osisID="Ps.135.10" sID="Ps.135.10" n="י" />שֶׁ֭הִכָּה גּוֹיִ֣ם רַבִּ֑ים וְ֝הָרַ֗ג מְלָכִ֥ים עֲצוּמִֽים׃<verse eID="Ps.135.10" />
  <verse osisID="Ps.135.11" sID="Ps.135.11" n="יא" />לְסִיח֤וֹן ׀ מֶ֤לֶךְ הָאֱמֹרִ֗י וּ֭לְעוֹג מֶ֣לֶךְ הַבָּשָׁ֑ן וּ֝לְכֹ֗ל מַמְלְכ֥וֹת כְּנָֽעַן׃<verse eID="Ps.135.11" />
  <verse osisID="Ps.135.12" sID="Ps.135.12" n="יב" />וְנָתַ֣ן אַרְצָ֣ם נַחֲלָ֑ה נַ֝חֲלָ֗ה לְיִשְׂרָאֵ֥ל עַמּֽוֹ׃<verse eID="Ps.135.12" />
  <verse osisID="Ps.135.13" sID="Ps.135.13" n="יג" />יְ֭הֹוָה שִׁמְךָ֣ לְעוֹלָ֑ם יְ֝הֹוָ֗ה זִכְרְךָ֥ לְדֹר־וָדֹֽר׃<verse eID="Ps.135.13" />
  <verse osisID="Ps.135.14" sID="Ps.135.14" n="יד" />כִּֽי־יָדִ֣ין יְהֹוָ֣ה עַמּ֑וֹ וְעַל־עֲ֝בָדָ֗יו יִתְנֶחָֽם׃<verse eID="Ps.135.14" />
  <verse osisID="Ps.135.15" sID="Ps.135.15" n="טו" />עֲצַבֵּ֣י הַ֭גּוֹיִם כֶּ֣סֶף וְזָהָ֑ב מַ֝עֲשֵׂ֗ה יְדֵ֣י אָדָֽם׃<verse eID="Ps.135.15" />
  <verse osisID="Ps.135.16" sID="Ps.135.16" n="טז" />פֶּֽה־לָ֭הֶם וְלֹ֣א יְדַבֵּ֑רוּ עֵינַ֥יִם לָ֝הֶ֗ם וְלֹ֣א יִרְאֽוּ׃<verse eID="Ps.135.16" />
  <verse osisID="Ps.135.17" sID="Ps.135.17" n="יז" />אׇזְנַ֣יִם לָ֭הֶם וְלֹ֣א יַאֲזִ֑ינוּ אַ֝֗ף אֵין־יֶשׁ־ר֥וּחַ בְּפִיהֶֽם׃<verse eID="Ps.135.17" />
  <verse osisID="Ps.135.18" sID="Ps.135.18" n="יח" />כְּ֭מוֹהֶם יִהְי֣וּ עֹשֵׂיהֶ֑ם כֹּ֖ל אֲשֶׁר־בֹּטֵ֣חַ בָּהֶֽם׃<verse eID="Ps.135.18" />
  <verse osisID="Ps.135.19" sID="Ps.135.19" n="יט" />בֵּ֣ית יִ֭שְׂרָאֵל בָּרְכ֣וּ אֶת־יְהֹוָ֑ה בֵּ֥ית אַ֝הֲרֹ֗ן בָּרְכ֥וּ אֶת־יְהֹוָֽה׃<verse eID="Ps.135.19" />
  <verse osisID="Ps.135.20" sID="Ps.135.20" n="כ" />בֵּ֣ית הַ֭לֵּוִי בָּרְכ֣וּ אֶת־יְהֹוָ֑ה יִֽרְאֵ֥י יְ֝הֹוָ֗ה בָּרְכ֥וּ אֶת־יְהֹוָֽה׃<verse eID="Ps.135.20" />
  <verse osisID="Ps.135.21" sID="Ps.135.21" n="כא" />בָּ֘ר֤וּךְ יְהֹוָ֨ה ׀ מִצִּיּ֗וֹן שֹׁ֘כֵ֤ן יְֽרוּשָׁלָ֗͏ִם הַֽלְלוּ־יָֽהּ׃<verse eID="Ps.135.21" />
  <chapter eID="Ps.135" />
  <lb />
  <lb />
  <chapter osisID="Ps.136" sID="Ps.136" n="קלו" />
  <verse osisID="Ps.136.1" sID="Ps.136.1" n="א" />הוֹד֣וּ לַיהֹוָ֣ה כִּי־ט֑וֹב כִּ֖י לְעוֹלָ֣ם חַסְדּֽוֹ׃<verse eID="Ps.136.1" />
  <verse osisID="Ps.136.2" sID="Ps.136.2" n="ב" />ה֭וֹדוּ לֵאלֹהֵ֣י הָאֱלֹהִ֑ים כִּ֖י לְעוֹלָ֣ם חַסְדּֽוֹ׃<verse eID="Ps.136.2" />
  <verse osisID="Ps.136.3" sID="Ps.136.3" n="ג" />ה֭וֹדוּ לַאֲדֹנֵ֣י הָאֲדֹנִ֑ים כִּ֖י לְעוֹלָ֣ם חַסְדּֽוֹ׃<verse eID="Ps.136.3" />
  <verse osisID="Ps.136.4" sID="Ps.136.4" n="ד" />לְעֹ֘שֵׂ֤ה נִפְלָא֣וֹת גְּדֹל֣וֹת לְבַדּ֑וֹ כִּ֖י לְעוֹלָ֣ם חַסְדּֽוֹ׃<verse eID="Ps.136.4" />
  <verse osisID="Ps.136.5" sID="Ps.136.5" n="ה" />לְעֹשֵׂ֣ה הַ֭שָּׁמַיִם בִּתְבוּנָ֑ה כִּ֖י לְעוֹלָ֣ם חַסְדּֽוֹ׃<verse eID="Ps.136.5" />
  <verse osisID="Ps.136.6" sID="Ps.136.6" n="ו" />לְרֹקַ֣ע הָ֭אָרֶץ עַל־הַמָּ֑יִם כִּ֖י לְעוֹלָ֣ם חַסְדּֽוֹ׃<verse eID="Ps.136.6" />
  <verse osisID="Ps.136.7" sID="Ps.136.7" n="ז" />לְ֭עֹשֵׂה אוֹרִ֣ים גְּדֹלִ֑ים כִּ֖י לְעוֹלָ֣ם חַסְדּֽוֹ׃<verse eID="Ps.136.7" />
  <verse osisID="Ps.136.8" sID="Ps.136.8" n="ח" />אֶת־הַ֭שֶּׁמֶשׁ לְמֶמְשֶׁ֣לֶת בַּיּ֑וֹם כִּ֖י לְעוֹלָ֣ם חַסְדּֽוֹ׃<verse eID="Ps.136.8" />
  <verse osisID="Ps.136.9" sID="Ps.136.9" n="ט" />אֶת־הַיָּרֵ֣חַ וְ֭כוֹכָבִים לְמֶמְשְׁל֣וֹת בַּלָּ֑יְלָה כִּ֖י לְעוֹלָ֣ם חַסְדּֽוֹ׃<verse eID="Ps.136.9" />
  <verse osisID="Ps.136.10" sID="Ps.136.10" n="י" />לְמַכֵּ֣ה מִ֭צְרַיִם בִּבְכוֹרֵיהֶ֑ם כִּ֖י לְעוֹלָ֣ם חַסְדּֽוֹ׃<verse eID="Ps.136.10" />
  <verse osisID="Ps.136.11" sID="Ps.136.11" n="יא" />וַיּוֹצֵ֣א יִ֭שְׂרָאֵל מִתּוֹכָ֑ם כִּ֖י לְעוֹלָ֣ם חַסְדּֽוֹ׃<verse eID="Ps.136.11" />
  <verse osisID="Ps.136.12" sID="Ps.136.12" n="יב" />בְּיָ֣ד חֲ֭זָקָה וּבִזְר֣וֹעַ נְטוּיָ֑ה כִּ֖י לְעוֹלָ֣ם חַסְדּֽוֹ׃<verse eID="Ps.136.12" />
  <verse osisID="Ps.136.13" sID="Ps.136.13" n="יג" />לְגֹזֵ֣ר יַם־ס֭וּף לִגְזָרִ֑ים כִּ֖י לְעוֹלָ֣ם חַסְדּֽוֹ׃<verse eID="Ps.136.13" />
  <verse osisID="Ps.136.14" sID="Ps.136.14" n="יד" />וְהֶעֱבִ֣יר יִשְׂרָאֵ֣ל בְּתוֹכ֑וֹ כִּ֖י לְעוֹלָ֣ם חַסְדּֽוֹ׃<verse eID="Ps.136.14" />
  <verse osisID="Ps.136.15" sID="Ps.136.15" n="טו" />וְנִ֘עֵ֤ר פַּרְעֹ֣ה וְחֵיל֣וֹ בְיַם־ס֑וּף כִּ֖י לְעוֹלָ֣ם חַסְדּֽוֹ׃<verse eID="Ps.136.15" />
  <verse osisID="Ps.136.16" sID="Ps.136.16" n="טז" />לְמוֹלִ֣יךְ עַ֭מּוֹ בַּמִּדְבָּ֑ר כִּ֖י לְעוֹלָ֣ם חַסְדּֽוֹ׃<verse eID="Ps.136.16" />
  <verse osisID="Ps.136.17" sID="Ps.136.17" n="יז" />לְ֭מַכֵּה מְלָכִ֣ים גְּדֹלִ֑ים כִּ֖י לְעוֹלָ֣ם חַסְדּֽוֹ׃<verse eID="Ps.136.17" />
  <verse osisID="Ps.136.18" sID="Ps.136.18" n="יח" />וַֽ֭יַּהֲרֹג מְלָכִ֣ים אַדִּירִ֑ים כִּ֖י לְעוֹלָ֣ם חַסְדּֽוֹ׃<verse eID="Ps.136.18" />
  <verse osisID="Ps.136.19" sID="Ps.136.19" n="יט" />לְ֭סִיחוֹן מֶ֣לֶךְ הָאֱמֹרִ֑י כִּ֖י לְעוֹלָ֣ם חַסְדּֽוֹ׃<verse eID="Ps.136.19" />
  <verse osisID="Ps.136.20" sID="Ps.136.20" n="כ" />וּ֭לְעוֹג מֶ֣לֶךְ הַבָּשָׁ֑ן כִּ֖י לְעוֹלָ֣ם חַסְדּֽוֹ׃<verse eID="Ps.136.20" />
  <verse osisID="Ps.136.21" sID="Ps.136.21" n="כא" />וְנָתַ֣ן אַרְצָ֣ם לְנַחֲלָ֑ה כִּ֖י לְעוֹלָ֣ם חַסְדּֽוֹ׃<verse eID="Ps.136.21" />
  <verse osisID="Ps.136.22" sID="Ps.136.22" n="כב" />נַ֭חֲלָה לְיִשְׂרָאֵ֣ל עַבְדּ֑וֹ כִּ֖י לְעוֹלָ֣ם חַסְדּֽוֹ׃<verse eID="Ps.136.22" />
  <verse osisID="Ps.136.23" sID="Ps.136.23" n="כג" />שֶׁ֭בְּשִׁפְלֵנוּ זָ֣כַר לָ֑נוּ כִּ֖י לְעוֹלָ֣ם חַסְדּֽוֹ׃<verse eID="Ps.136.23" />
  <verse osisID="Ps.136.24" sID="Ps.136.24" n="כד" />וַיִּפְרְקֵ֥נוּ מִצָּרֵ֑ינוּ כִּ֖י לְעוֹלָ֣ם חַסְדּֽוֹ׃<verse eID="Ps.136.24" />
  <verse osisID="Ps.136.25" sID="Ps.136.25" n="כה" />נֹתֵ֣ן לֶ֭חֶם לְכׇל־בָּשָׂ֑ר כִּ֖י לְעוֹלָ֣ם חַסְדּֽוֹ׃<verse eID="Ps.136.25" />
  <verse osisID="Ps.136.26" sID="Ps.136.26" n="כו" />ה֭וֹדוּ לְאֵ֣ל הַשָּׁמָ֑יִם כִּ֖י לְעוֹלָ֣ם חַסְדּֽוֹ׃<verse eID="Ps.136.26" />
  <chapter eID="Ps.136" />
  <lb />
  <lb />
  <chapter osisID="Ps.137" sID="Ps.137" n="קלז" />
  <verse osisID="Ps.137.1" sID="Ps.137.1" n="א" />עַ֥ל נַהֲר֨וֹת ׀ בָּבֶ֗ל שָׁ֣ם יָ֭שַׁבְנוּ גַּם־בָּכִ֑ינוּ בְּ֝זׇכְרֵ֗נוּ אֶת־צִיּֽוֹן׃<verse eID="Ps.137.1" />
  <verse osisID="Ps.137.2" sID="Ps.137.2" n="ב" />עַֽל־עֲרָבִ֥ים בְּתוֹכָ֑הּ תָּ֝לִ֗ינוּ כִּנֹּרוֹתֵֽינוּ׃<verse eID="Ps.137.2" />
  <verse osisID="Ps.137.3" sID="Ps.137.3" n="ג" />כִּ֤י שָׁ֨ם שְֽׁאֵל֪וּנוּ שׁוֹבֵ֡ינוּ דִּבְרֵי־שִׁ֭יר וְתוֹלָלֵ֣ינוּ שִׂמְחָ֑ה שִׁ֥ירוּ לָ֝֗נוּ מִשִּׁ֥יר צִיּֽוֹן׃<verse eID="Ps.137.3" />
  <verse osisID="Ps.137.4" sID="Ps.137.4" n="ד" />אֵ֗יךְ נָשִׁ֥יר אֶת־שִׁיר־יְהֹוָ֑ה עַ֝֗ל אַדְמַ֥ת נֵכָֽר׃<verse eID="Ps.137.4" />
  <verse osisID="Ps.137.5" sID="Ps.137.5" n="ה" />אִֽם־אֶשְׁכָּחֵ֥ךְ יְֽרוּשָׁלָ֗͏ִם תִּשְׁכַּ֥ח יְמִינִֽי׃<verse eID="Ps.137.5" />
  <verse osisID="Ps.137.6" sID="Ps.137.6" n="ו" />תִּדְבַּֽק־לְשׁוֹנִ֨י ׀ לְחִכִּי֮ אִם־לֹ֢א אֶ֫זְכְּרֵ֥כִי אִם־לֹ֣א אַ֭עֲלֶה אֶת־יְרוּשָׁלַ֑͏ִם עַ֝֗ל רֹ֣אשׁ שִׂמְחָתִֽי׃<verse eID="Ps.137.6" />
  <verse osisID="Ps.137.7" sID="Ps.137.7" n="ז" />זְכֹ֤ר יְהֹוָ֨ה ׀ לִבְנֵ֬י אֱד֗וֹם אֵת֮ י֤וֹם יְֽר֫וּשָׁלָ֥͏ִם הָ֭אֹ֣מְרִים עָ֤רוּ ׀ עָ֑רוּ עַ֝֗ד הַיְס֥וֹד בָּֽהּ׃<verse eID="Ps.137.7" />
  <verse osisID="Ps.137.8" sID="Ps.137.8" n="ח" />בַּת־בָּבֶ֗ל הַשְּׁד֫וּדָ֥ה אַשְׁרֵ֥י שֶׁיְשַׁלֶּם־לָ֑ךְ אֶת־גְּ֝מוּלֵ֗ךְ שֶׁגָּמַ֥לְתְּ לָֽנוּ׃<verse eID="Ps.137.8" />
  <verse osisID="Ps.137.9" sID="Ps.137.9" n="ט" />אַשְׁרֵ֤י ׀ שֶׁיֹּאחֵ֓ז וְנִפֵּ֬ץ אֶֽת־עֹלָלַ֗יִךְ אֶל־הַסָּֽלַע׃<verse eID="Ps.137.9" />
  <chapter eID="Ps.137" />
  <lb />
  <lb />
  <chapter osisID="Ps.138" sID="Ps.138" n="קלח" />
  <verse osisID="Ps.138.1" sID="Ps.138.1" n="א" />לְדָוִ֨ד ׀ אוֹדְךָ֥ בְכׇל־לִבִּ֑י נֶ֖גֶד אֱלֹהִ֣ים אֲזַמְּרֶֽךָּ׃<verse eID="Ps.138.1" />
  <verse osisID="Ps.138.2" sID="Ps.138.2" n="ב" />אֶשְׁתַּחֲוֶ֨ה אֶל־הֵיכַ֪ל קׇדְשְׁךָ֡ וְא֘וֹדֶ֤ה אֶת־שְׁמֶ֗ךָ עַל־חַסְדְּךָ֥ וְעַל־אֲמִתֶּ֑ךָ כִּֽי־הִגְדַּ֥לְתָּ עַל־כׇּל־שִׁ֝מְךָ֗ אִמְרָתֶֽךָ׃<verse eID="Ps.138.2" />
  <verse osisID="Ps.138.3" sID="Ps.138.3" n="ג" />בְּי֣וֹם קָ֭רָֽאתִי וַֽתַּעֲנֵ֑נִי תַּרְהִבֵ֖נִי בְנַפְשִׁ֣י עֹֽז׃<verse eID="Ps.138.3" />
  <verse osisID="Ps.138.4" sID="Ps.138.4" n="ד" />יוֹד֣וּךָ יְ֭הֹוָה כׇּל־מַלְכֵי־אָ֑רֶץ כִּ֥י שָׁ֝מְע֗וּ אִמְרֵי־פִֽיךָ׃<verse eID="Ps.138.4" />
  <verse osisID="Ps.138.5" sID="Ps.138.5" n="ה" />וְ֭יָשִׁירוּ בְּדַרְכֵ֣י יְהֹוָ֑ה כִּֽי־גָ֝ד֗וֹל כְּב֣וֹד יְהֹוָֽה׃<verse eID="Ps.138.5" />
  <verse osisID="Ps.138.6" sID="Ps.138.6" n="ו" />כִּי־רָ֣ם יְ֭הֹוָה וְשָׁפָ֣ל יִרְאֶ֑ה וְ֝גָבֹ֗הַּ מִמֶּרְחָ֥ק יְיֵדָֽע׃<verse eID="Ps.138.6" />
  <verse osisID="Ps.138.7" sID="Ps.138.7" n="ז" />אִם־אֵלֵ֤ךְ ׀ בְּקֶ֥רֶב צָרָ֗ה תְּחַ֫יֵּ֥נִי עַ֤ל אַ֣ף אֹ֭יְבַי תִּשְׁלַ֣ח יָדֶ֑ךָ וְת֖וֹשִׁיעֵ֣נִי יְמִינֶֽךָ׃<verse eID="Ps.138.7" />
  <verse osisID="Ps.138.8" sID="Ps.138.8" n="ח" />יְהֹוָה֮ יִגְמֹ֢ר בַּ֫עֲדִ֥י יְ֭הֹוָה חַסְדְּךָ֣ לְעוֹלָ֑ם מַעֲשֵׂ֖י יָדֶ֣יךָ אַל־תֶּֽרֶף׃<verse eID="Ps.138.8" />
  <chapter eID="Ps.138" />
  <lb />
  <lb />
  <chapter osisID="Ps.139" sID="Ps.139" n="קלט" />
  <verse osisID="Ps.139.1" sID="Ps.139.1" n="א" />לַ֭מְנַצֵּחַ לְדָוִ֣ד מִזְמ֑וֹר יְהֹוָ֥ה חֲ֝קַרְתַּ֗נִי וַתֵּדָֽע׃<verse eID="Ps.139.1" />
  <verse osisID="Ps.139.2" sID="Ps.139.2" n="ב" />אַתָּ֣ה יָ֭דַעְתָּ שִׁבְתִּ֣י וְקוּמִ֑י בַּ֥נְתָּה לְ֝רֵעִ֗י מֵרָחֽוֹק׃<verse eID="Ps.139.2" />
  <verse osisID="Ps.139.3" sID="Ps.139.3" n="ג" />אׇרְחִ֣י וְרִבְעִ֣י זֵרִ֑יתָ וְֽכׇל־דְּרָכַ֥י הִסְכַּֽנְתָּה׃<verse eID="Ps.139.3" />
  <verse osisID="Ps.139.4" sID="Ps.139.4" n="ד" />כִּ֤י אֵ֣ין מִ֭לָּה בִּלְשׁוֹנִ֑י הֵ֥ן יְ֝הֹוָ֗ה יָדַ֥עְתָּ כֻלָּֽהּ׃<verse eID="Ps.139.4" />
  <verse osisID="Ps.139.5" sID="Ps.139.5" n="ה" />אָח֣וֹר וָקֶ֣דֶם צַרְתָּ֑נִי וַתָּ֖שֶׁת עָלַ֣י כַּפֶּֽכָה׃<verse eID="Ps.139.5" />
  <verse osisID="Ps.139.6" sID="Ps.139.6" n="ו" />
  <seg type="x-ketiv">פלאיה</seg> פְּלִ֣יאָֽה דַ֣עַת מִמֶּ֑נִּי נִ֝שְׂגְּבָ֗ה לֹא־א֥וּכַֽל לָֽהּ׃<verse eID="Ps.139.6" />
  <verse osisID="Ps.139.7" sID="Ps.139.7" n="ז" />אָ֭נָֽה אֵלֵ֣ךְ מֵרוּחֶ֑ךָ וְ֝אָ֗נָה מִפָּנֶ֥יךָ אֶבְרָֽח׃<verse eID="Ps.139.7" />
  <verse osisID="Ps.139.8" sID="Ps.139.8" n="ח" />אִם־אֶסַּ֣ק שָׁ֭מַיִם שָׁ֣ם אָ֑תָּה וְאַצִּ֖יעָה שְּׁא֣וֹל הִנֶּֽךָּ׃<verse eID="Ps.139.8" />
  <verse osisID="Ps.139.9" sID="Ps.139.9" n="ט" />אֶשָּׂ֥א כַנְפֵי־שָׁ֑חַר אֶ֝שְׁכְּנָ֗ה בְּאַחֲרִ֥ית יָֽם׃<verse eID="Ps.139.9" />
  <verse osisID="Ps.139.10" sID="Ps.139.10" n="י" />גַּם־שָׁ֭ם יָדְךָ֣ תַנְחֵ֑נִי וְֽתֹאחֲזֵ֥נִי יְמִינֶֽךָ׃<verse eID="Ps.139.10" />
  <verse osisID="Ps.139.11" sID="Ps.139.11" n="יא" />וָ֭אֹמַר אַךְ־חֹ֣שֶׁךְ יְשׁוּפֵ֑נִי וְ֝לַ֗יְלָה א֣וֹר בַּעֲדֵֽנִי׃<verse eID="Ps.139.11" />
  <verse osisID="Ps.139.12" sID="Ps.139.12" n="יב" />גַּם־חֹשֶׁךְ֮ לֹא־יַחְשִׁ֢יךְ מִ֫מֶּ֥ךָּ וְ֭לַיְלָה כַּיּ֣וֹם יָאִ֑יר כַּ֝חֲשֵׁיכָ֗ה כָּאוֹרָֽה׃<verse eID="Ps.139.12" />
  <verse osisID="Ps.139.13" sID="Ps.139.13" n="יג" />כִּֽי־אַ֭תָּה קָנִ֣יתָ כִלְיֹתָ֑י תְּ֝סֻכֵּ֗נִי בְּבֶ֣טֶן אִמִּֽי׃<verse eID="Ps.139.13" />
  <verse osisID="Ps.139.14" sID="Ps.139.14" n="יד" />אוֹדְךָ֗ עַ֤ל כִּ֥י נֽוֹרָא֗וֹת נִ֫פְלֵ֥יתִי נִפְלָאִ֥ים מַעֲשֶׂ֑יךָ וְ֝נַפְשִׁ֗י יֹדַ֥עַת מְאֹֽד׃<verse eID="Ps.139.14" />
  <verse osisID="Ps.139.15" sID="Ps.139.15" n="טו" />לֹֽא־נִכְחַ֥ד עׇצְמִ֗י מִ֫מֶּ֥ךָּ אֲשֶׁר־עֻשֵּׂ֥יתִי בַסֵּ֑תֶר רֻ֝קַּ֗מְתִּי בְּֽתַחְתִּיּ֥וֹת אָֽרֶץ׃<verse eID="Ps.139.15" />
  <verse osisID="Ps.139.16" sID="Ps.139.16" n="טז" />גׇּלְמִ֤י ׀ רָ֘א֤וּ עֵינֶ֗יךָ וְעַֽל־סִפְרְךָ֮ כֻּלָּ֢ם יִכָּ֫תֵ֥בוּ יָמִ֥ים יֻצָּ֑רוּ <seg type="x-ketiv">ולא</seg> וְל֖וֹ אֶחָ֣ד בָּהֶֽם׃<verse eID="Ps.139.16" />
  <verse osisID="Ps.139.17" sID="Ps.139.17" n="יז" />וְלִ֗י מַה־יָּקְר֣וּ רֵעֶ֣יךָ אֵ֑ל מֶ֥ה עָ֝צְמ֗וּ רָאשֵׁיהֶֽם׃<verse eID="Ps.139.17" />
  <verse osisID="Ps.139.18" sID="Ps.139.18" n="יח" />אֶ֭סְפְּרֵם מֵח֣וֹל יִרְבּ֑וּן הֱ֝קִיצֹ֗תִי וְעוֹדִ֥י עִמָּֽךְ׃<verse eID="Ps.139.18" />
  <verse osisID="Ps.139.19" sID="Ps.139.19" n="יט" />אִם־תִּקְטֹ֖ל אֱל֥וֹהַּ <seg type="x-paseq">׀</seg>רָשָׁ֑ע וְאַנְשֵׁ֥י דָ֝מִ֗ים ס֣וּרוּ מֶֽנִּי׃<verse eID="Ps.139.19" />
  <verse osisID="Ps.139.20" sID="Ps.139.20" n="כ" />אֲשֶׁ֣ר יֹ֭מְרוּךָ לִמְזִמָּ֑ה נָשׂ֖וּא לַשָּׁ֣וְא עָרֶֽיךָ׃<verse eID="Ps.139.20" />
  <verse osisID="Ps.139.21" sID="Ps.139.21" n="כא" />הֲלֽוֹא־מְשַׂנְאֶ֖יךָ יְהֹוָ֥ה <seg type="x-paseq">׀</seg>אֶשְׂנָ֑א וּ֝בִתְקוֹמְמֶ֗יךָ אֶתְקוֹטָֽט׃<verse eID="Ps.139.21" />
  <verse osisID="Ps.139.22" sID="Ps.139.22" n="כב" />תַּכְלִ֣ית שִׂנְאָ֣ה שְׂנֵאתִ֑ים לְ֝אוֹיְבִ֗ים הָ֣יוּ לִֽי׃<verse eID="Ps.139.22" />
  <verse osisID="Ps.139.23" sID="Ps.139.23" n="כג" />חׇקְרֵ֣נִי אֵ֭ל וְדַ֣ע לְבָבִ֑י בְּ֝חָנֵ֗נִי וְדַ֣ע שַׂרְעַפָּֽי׃<verse eID="Ps.139.23" />
  <verse osisID="Ps.139.24" sID="Ps.139.24" n="כד" />וּרְאֵ֗ה אִם־דֶּֽרֶךְ־עֹ֥צֶב בִּ֑י וּ֝נְחֵ֗נִי בְּדֶ֣רֶךְ עוֹלָֽם׃<verse eID="Ps.139.24" />
  <chapter eID="Ps.139" />
  <lb />
  <lb />
  <chapter osisID="Ps.140" sID="Ps.140" n="קמ" />
  <verse osisID="Ps.140.1" sID="Ps.140.1" n="א" />לַמְנַצֵּ֗חַ מִזְמ֥וֹר לְדָוִֽד׃<verse eID="Ps.140.1" />
  <verse osisID="Ps.140.2" sID="Ps.140.2" n="ב" />חַלְּצֵ֣נִי יְ֭הֹוָה מֵֽאָדָ֣ם רָ֑ע מֵאִ֖ישׁ חֲמָסִ֣ים תִּנְצְרֵֽנִי׃<verse eID="Ps.140.2" />
  <verse osisID="Ps.140.3" sID="Ps.140.3" n="ג" />אֲשֶׁ֤ר חָשְׁב֣וּ רָע֣וֹת בְּלֵ֑ב כׇּל־י֝֗וֹם יָג֥וּרוּ מִלְחָמֽוֹת׃<verse eID="Ps.140.3" />
  <verse osisID="Ps.140.4" sID="Ps.140.4" n="ד" />שָׁ֥נְנ֣וּ לְשׁוֹנָם֮ כְּֽמוֹ־נָ֫חָ֥שׁ חֲמַ֥ת עַכְשׁ֑וּב תַּ֖חַת שְׂפָתֵ֣ימוֹ סֶֽלָה׃<verse eID="Ps.140.4" />
  <verse osisID="Ps.140.5" sID="Ps.140.5" n="ה" />שׇׁמְרֵ֤נִי יְהֹוָ֨ה ׀ מִ֘ידֵ֤י רָשָׁ֗ע מֵאִ֣ישׁ חֲמָסִ֣ים תִּנְצְרֵ֑נִי אֲשֶׁ֥ר חָ֝שְׁב֗וּ לִדְח֥וֹת פְּעָמָֽי׃<verse eID="Ps.140.5" />
  <verse osisID="Ps.140.6" sID="Ps.140.6" n="ו" />טָ֥מְנֽוּ־גֵאִ֨ים ׀ פַּ֡ח לִ֗י וַחֲבָלִ֗ים פָּ֣רְשׂוּ רֶ֭שֶׁת לְיַד־מַעְגָּ֑ל מֹקְשִׁ֖ים שָׁתוּ־לִ֣י סֶֽלָה׃<verse eID="Ps.140.6" />
  <verse osisID="Ps.140.7" sID="Ps.140.7" n="ז" />אָמַ֣רְתִּי לַ֭יהֹוָה אֵ֣לִי אָ֑תָּה הַאֲזִ֥ינָה יְ֝הֹוָ֗ה ק֣וֹל תַּחֲנוּנָֽי׃<verse eID="Ps.140.7" />
  <verse osisID="Ps.140.8" sID="Ps.140.8" n="ח" />יֱהֹוִ֣ה אֲ֭דֹנָי עֹ֣ז יְשׁוּעָתִ֑י סַכֹּ֥תָה לְ֝רֹאשִׁ֗י בְּי֣וֹם נָֽשֶׁק׃<verse eID="Ps.140.8" />
  <verse osisID="Ps.140.9" sID="Ps.140.9" n="ט" />אַל־תִּתֵּ֣ן יְ֭הֹוָה מַאֲוַיֵּ֣י רָשָׁ֑ע זְמָמ֥וֹ אַל־תָּ֝פֵ֗ק יָר֥וּמוּ סֶֽלָה׃<verse eID="Ps.140.9" />
  <verse osisID="Ps.140.10" sID="Ps.140.10" n="י" />רֹ֥אשׁ מְסִבָּ֑י עֲמַ֖ל שְׂפָתֵ֣ימוֹ <seg type="x-ketiv">יכסומו</seg> יְכַסֵּֽימוֹ׃<verse eID="Ps.140.10" />
  <verse osisID="Ps.140.11" sID="Ps.140.11" n="יא" />
  <seg type="x-ketiv">ימיטו</seg> יִמּ֥וֹטוּ עֲלֵיהֶ֗ם גֶּחָ֫לִ֥ים בָּאֵ֥שׁ יַפִּלֵ֑ם בְּ֝מַהֲמֹר֗וֹת בַּל־יָקֽוּמוּ׃<verse eID="Ps.140.11" />
  <verse osisID="Ps.140.12" sID="Ps.140.12" n="יב" />אִ֥ישׁ לָשׁוֹן֮ בַּל־יִכּ֢וֹן בָּ֫אָ֥רֶץ אִישׁ־חָמָ֥ס רָ֑ע יְ֝צוּדֶ֗נּוּ לְמַדְחֵפֹֽת׃<verse eID="Ps.140.12" />
  <verse osisID="Ps.140.13" sID="Ps.140.13" n="יג" />
  <seg type="x-ketiv">ידעת</seg> יָדַ֗עְתִּי כִּֽי־יַעֲשֶׂ֣ה יְ֭הֹוָה דִּ֣ין עָנִ֑י מִ֝שְׁפַּ֗ט אֶבְיֹנִֽים׃<verse eID="Ps.140.13" />
  <verse osisID="Ps.140.14" sID="Ps.140.14" n="יד" />אַ֣ךְ צַ֭דִּיקִים יוֹד֣וּ לִשְׁמֶ֑ךָ יֵשְׁב֥וּ יְ֝שָׁרִ֗ים אֶת־פָּנֶֽיךָ׃<verse eID="Ps.140.14" />
  <chapter eID="Ps.140" />
  <lb />
  <lb />
  <chapter osisID="Ps.141" sID="Ps.141" n="קמא" />
  <verse osisID="Ps.141.1" sID="Ps.141.1" n="א" />מִזְמ֗וֹר לְדָ֫וִ֥ד יְהֹוָ֣ה קְ֭רָאתִיךָ ח֣וּשָׁה לִּ֑י הַאֲזִ֥ינָה ק֝וֹלִ֗י בְּקׇרְאִי־לָֽךְ׃<verse eID="Ps.141.1" />
  <verse osisID="Ps.141.2" sID="Ps.141.2" n="ב" />תִּכּ֤וֹן תְּפִלָּתִ֣י קְטֹ֣רֶת לְפָנֶ֑יךָ מַֽשְׂאַ֥ת כַּ֝פַּ֗י מִנְחַת־עָֽרֶב׃<verse eID="Ps.141.2" />
  <verse osisID="Ps.141.3" sID="Ps.141.3" n="ג" />שִׁיתָ֣ה יְ֭הֹוָה שׇׁמְרָ֣ה לְפִ֑י נִ֝צְּרָ֗ה עַל־דַּ֥ל שְׂפָתָֽי׃<verse eID="Ps.141.3" />
  <verse osisID="Ps.141.4" sID="Ps.141.4" n="ד" />אַל־תַּט־לִבִּ֨י לְדָבָ֪ר <seg type="x-paseq">׀</seg>רָ֡ע לְהִתְע֘וֹלֵ֤ל עֲלִל֨וֹת ׀ בְּרֶ֗שַׁע אֶת־אִישִׁ֥ים פֹּעֲלֵי־אָ֑וֶן וּבַל־אֶ֝לְחַ֗ם בְּמַנְעַמֵּיהֶֽם׃<verse eID="Ps.141.4" />
  <verse osisID="Ps.141.5" sID="Ps.141.5" n="ה" />יֶ֥הֶלְמֵֽנִי צַדִּ֨יק ׀ חֶ֡סֶד וְֽיוֹכִיחֵ֗נִי שֶׁ֣מֶן רֹ֭אשׁ אַל־יָנִ֣י רֹאשִׁ֑י כִּי־ע֥וֹד וּ֝תְפִלָּתִ֗י בְּרָעוֹתֵיהֶֽם׃<verse eID="Ps.141.5" />
  <verse osisID="Ps.141.6" sID="Ps.141.6" n="ו" />נִשְׁמְט֣וּ בִֽידֵי־סֶ֭לַע שֹׁפְטֵיהֶ֑ם וְשָׁמְע֥וּ אֲ֝מָרַ֗י כִּ֣י נָעֵֽמוּ׃<verse eID="Ps.141.6" />
  <verse osisID="Ps.141.7" sID="Ps.141.7" n="ז" />כְּמ֤וֹ פֹלֵ֣חַ וּבֹקֵ֣עַ בָּאָ֑רֶץ נִפְזְר֥וּ עֲ֝צָמֵ֗ינוּ לְפִ֣י שְׁאֽוֹל׃<verse eID="Ps.141.7" />
  <verse osisID="Ps.141.8" sID="Ps.141.8" n="ח" />כִּ֤י אֵלֶ֨יךָ ׀ יֱהֹוִ֣ה אֲדֹנָ֣י עֵינָ֑י בְּכָ֥ה חָ֝סִ֗יתִי אַל־תְּעַ֥ר נַפְשִֽׁי׃<verse eID="Ps.141.8" />
  <verse osisID="Ps.141.9" sID="Ps.141.9" n="ט" />שׇׁמְרֵ֗נִי מִ֣ידֵי פַ֭ח יָ֣קְשׁוּ לִ֑י וּ֝מֹקְשׁ֗וֹת פֹּ֣עֲלֵי אָֽוֶן׃<verse eID="Ps.141.9" />
  <verse osisID="Ps.141.10" sID="Ps.141.10" n="י" />יִפְּל֣וּ בְמַכְמֹרָ֣יו רְשָׁעִ֑ים יַ֥חַד אָ֝נֹכִ֗י עַֽד־אֶעֱבֽוֹר׃<verse eID="Ps.141.10" />
  <chapter eID="Ps.141" />
  <lb />
  <lb />
  <chapter osisID="Ps.142" sID="Ps.142" n="קמב" />
  <verse osisID="Ps.142.1" sID="Ps.142.1" n="א" />מַשְׂכִּ֥יל לְדָוִ֑ד בִּֽהְיוֹת֖וֹ בַמְּעָרָ֣ה תְפִלָּֽה׃<verse eID="Ps.142.1" />
  <verse osisID="Ps.142.2" sID="Ps.142.2" n="ב" />ק֭וֹלִי אֶל־יְהֹוָ֣ה אֶזְעָ֑ק ק֝וֹלִ֗י אֶל־יְהֹוָ֥ה אֶתְחַנָּֽן׃<verse eID="Ps.142.2" />
  <verse osisID="Ps.142.3" sID="Ps.142.3" n="ג" />אֶשְׁפֹּ֣ךְ לְפָנָ֣יו שִׂיחִ֑י צָ֝רָתִ֗י לְפָנָ֥יו אַגִּֽיד׃<verse eID="Ps.142.3" />
  <verse osisID="Ps.142.4" sID="Ps.142.4" n="ד" />בְּהִתְעַטֵּ֬ף עָלַ֨י ׀ רוּחִ֗י וְאַתָּה֮ יָדַ֢עְתָּ נְֽתִיבָ֫תִ֥י בְּאֹֽרַח־ז֥וּ אֲהַלֵּ֑ךְ טָמְנ֖וּ פַ֣ח לִֽי׃<verse eID="Ps.142.4" />
  <verse osisID="Ps.142.5" sID="Ps.142.5" n="ה" />הַבֵּ֤יט יָמִ֨ין ׀ וּרְאֵה֮ וְאֵֽין־לִ֢י מַ֫כִּ֥יר אָבַ֣ד מָנ֣וֹס מִמֶּ֑נִּי אֵ֖ין דּוֹרֵ֣שׁ לְנַפְשִֽׁי׃<verse eID="Ps.142.5" />
  <verse osisID="Ps.142.6" sID="Ps.142.6" n="ו" />זָעַ֥קְתִּי אֵלֶ֗יךָ יְ֫הֹוָ֥ה אָ֭מַרְתִּי אַתָּ֣ה מַחְסִ֑י חֶ֝לְקִ֗י בְּאֶ֣רֶץ הַחַיִּֽים׃<verse eID="Ps.142.6" />
  <verse osisID="Ps.142.7" sID="Ps.142.7" n="ז" />הַקְשִׁ֤יבָה ׀ אֶֽל־רִנָּתִי֮ כִּֽי־דַלּ֢וֹתִ֫י מְאֹ֥ד הַצִּילֵ֥נִי מֵרֹדְפַ֑י כִּ֖י אָמְצ֣וּ מִמֶּֽנִּי׃<verse eID="Ps.142.7" />
  <verse osisID="Ps.142.8" sID="Ps.142.8" n="ח" />ה֘וֹצִ֤יאָה מִמַּסְגֵּ֨ר ׀ נַפְשִׁי֮ לְהוֹד֢וֹת אֶת־שְׁ֫מֶ֥ךָ בִּ֭י יַכְתִּ֣רוּ צַדִּיקִ֑ים כִּ֖י תִגְמֹ֣ל עָלָֽי׃<verse eID="Ps.142.8" />
  <chapter eID="Ps.142" />
  <lb />
  <lb />
  <chapter osisID="Ps.143" sID="Ps.143" n="קמג" />
  <verse osisID="Ps.143.1" sID="Ps.143.1" n="א" />מִזְמ֗וֹר לְדָ֫וִ֥ד יְהֹוָ֤ה ׀ שְׁמַ֬ע תְּפִלָּתִ֗י הַאֲזִ֥ינָה אֶל־תַּחֲנוּנַ֑י בֶּאֱמֻנָֽתְךָ֥ עֲ֝נֵ֗נִי בְּצִדְקָתֶֽךָ׃<verse eID="Ps.143.1" />
  <verse osisID="Ps.143.2" sID="Ps.143.2" n="ב" />וְאַל־תָּב֣וֹא בְ֭מִשְׁפָּט אֶת־עַבְדֶּ֑ךָ כִּ֤י לֹֽא־יִצְדַּ֖ק לְפָנֶ֣יךָ כׇל־חָֽי׃<verse eID="Ps.143.2" />
  <verse osisID="Ps.143.3" sID="Ps.143.3" n="ג" />כִּ֥י רָ֘דַ֤ף אוֹיֵ֨ב ׀ נַפְשִׁ֗י דִּכָּ֣א לָ֭אָרֶץ חַיָּתִ֑י הוֹשִׁבַ֥נִי בְ֝מַחֲשַׁכִּ֗ים כְּמֵתֵ֥י עוֹלָֽם׃<verse eID="Ps.143.3" />
  <verse osisID="Ps.143.4" sID="Ps.143.4" n="ד" />וַתִּתְעַטֵּ֣ף עָלַ֣י רוּחִ֑י בְּ֝תוֹכִ֗י יִשְׁתּוֹמֵ֥ם לִבִּֽי׃<verse eID="Ps.143.4" />
  <verse osisID="Ps.143.5" sID="Ps.143.5" n="ה" />זָ֘כַ֤רְתִּי יָמִ֨ים ׀ מִקֶּ֗דֶם הָגִ֥יתִי בְכׇל־פׇּעֳלֶ֑ךָ בְּֽמַעֲשֵׂ֖ה יָדֶ֣יךָ אֲשׂוֹחֵֽחַ׃<verse eID="Ps.143.5" />
  <verse osisID="Ps.143.6" sID="Ps.143.6" n="ו" />פֵּרַ֣שְׂתִּי יָדַ֣י אֵלֶ֑יךָ נַפְשִׁ֓י ׀ כְּאֶרֶץ־עֲיֵפָ֖ה לְךָ֣ סֶֽלָה׃<verse eID="Ps.143.6" />
  <verse osisID="Ps.143.7" sID="Ps.143.7" n="ז" />מַ֘הֵ֤ר עֲנֵ֨נִי ׀ יְהֹוָה֮ כָּלְתָ֢ה ר֫וּחִ֥י אַל־תַּסְתֵּ֣ר פָּנֶ֣יךָ מִמֶּ֑נִּי וְ֝נִמְשַׁ֗לְתִּי עִם־יֹ֥רְדֵי בֽוֹר׃<verse eID="Ps.143.7" />
  <verse osisID="Ps.143.8" sID="Ps.143.8" n="ח" />הַשְׁמִ֘יעֵ֤נִי בַבֹּ֨קֶר ׀ חַסְדֶּךָ֮ כִּֽי־בְךָ֢ בָ֫טָ֥חְתִּי הוֹדִיעֵ֗נִי דֶּֽרֶךְ־ז֥וּ אֵלֵ֑ךְ כִּי־אֵ֝לֶ֗יךָ נָשָׂ֥אתִי נַפְשִֽׁי׃<verse eID="Ps.143.8" />
  <verse osisID="Ps.143.9" sID="Ps.143.9" n="ט" />הַצִּילֵ֖נִי מֵאֹיְבַ֥י <seg type="x-paseq">׀</seg>יְהֹוָ֗ה אֵלֶ֥יךָ כִסִּֽתִי׃<verse eID="Ps.143.9" />
  <verse osisID="Ps.143.10" sID="Ps.143.10" n="י" />לַמְּדֵ֤נִי ׀ לַ֥עֲשׂ֣וֹת רְצוֹנֶךָ֮ כִּֽי־אַתָּ֢ה אֱל֫וֹהָ֥י רוּחֲךָ֥ טוֹבָ֑ה תַּ֝נְחֵ֗נִי בְּאֶ֣רֶץ מִישֽׁוֹר׃<verse eID="Ps.143.10" />
  <verse osisID="Ps.143.11" sID="Ps.143.11" n="יא" />לְמַעַן־שִׁמְךָ֣ יְהֹוָ֣ה תְּחַיֵּ֑נִי בְּצִדְקָתְךָ֓ ׀ תּוֹצִ֖יא מִצָּרָ֣ה נַפְשִֽׁי׃<verse eID="Ps.143.11" />
  <verse osisID="Ps.143.12" sID="Ps.143.12" n="יב" />וּֽבְחַסְדְּךָ֮ תַּצְמִ֢ית אֹ֫יְבָ֥י וְֽ֭הַאֲבַדְתָּ כׇּל־צֹרְרֵ֣י נַפְשִׁ֑י כִּ֝֗י אֲנִ֣י עַבְדֶּֽךָ׃<verse eID="Ps.143.12" />
  <chapter eID="Ps.143" />
  <lb />
  <lb />
  <chapter osisID="Ps.144" sID="Ps.144" n="קמד" />
  <verse osisID="Ps.144.1" sID="Ps.144.1" n="א" />לְדָוִ֨ד ׀ בָּ֘ר֤וּךְ יְהֹוָ֨ה ׀ צוּרִ֗י הַֽמְלַמֵּ֣ד יָדַ֣י לַקְרָ֑ב אֶ֝צְבְּעוֹתַ֗י לַמִּלְחָמָֽה׃<verse eID="Ps.144.1" />
  <verse osisID="Ps.144.2" sID="Ps.144.2" n="ב" />חַסְדִּ֥י וּמְצוּדָתִי֮ מִשְׂגַּבִּ֢י וּֽמְפַלְטִ֫י<seg type="x-implicit-maqaf">־</seg>לִ֥י מָ֭גִנִּי וּב֣וֹ חָסִ֑יתִי הָרוֹדֵ֖ד עַמִּ֣י תַחְתָּֽי׃<verse eID="Ps.144.2" />
  <verse osisID="Ps.144.3" sID="Ps.144.3" n="ג" />יְֽהֹוָ֗ה מָֽה־אָ֭דָם וַתֵּדָעֵ֑הוּ בֶּן־אֱ֝נ֗וֹשׁ וַתְּחַשְּׁבֵֽהוּ׃<verse eID="Ps.144.3" />
  <verse osisID="Ps.144.4" sID="Ps.144.4" n="ד" />אָ֭דָם לַהֶ֣בֶל דָּמָ֑ה יָ֝מָ֗יו כְּצֵ֣ל עוֹבֵֽר׃<verse eID="Ps.144.4" />
  <verse osisID="Ps.144.5" sID="Ps.144.5" n="ה" />יְ֭הֹוָה הַט־שָׁמֶ֣יךָ וְתֵרֵ֑ד גַּ֖ע בֶּהָרִ֣ים וְֽיֶעֱשָֽׁנוּ׃<verse eID="Ps.144.5" />
  <verse osisID="Ps.144.6" sID="Ps.144.6" n="ו" />בְּר֣וֹק בָּ֭רָק וּתְפִיצֵ֑ם שְׁלַ֥ח חִ֝צֶּ֗יךָ וּתְהֻמֵּֽם׃<verse eID="Ps.144.6" />
  <verse osisID="Ps.144.7" sID="Ps.144.7" n="ז" />שְׁלַ֥ח יָדֶ֗יךָ מִ֫מָּר֥וֹם פְּצֵ֣נִי וְ֭הַצִּילֵנִי מִמַּ֣יִם רַבִּ֑ים מִ֝יַּ֗ד בְּנֵ֣י נֵכָֽר׃<verse eID="Ps.144.7" />
  <verse osisID="Ps.144.8" sID="Ps.144.8" n="ח" />אֲשֶׁ֣ר פִּ֭יהֶם דִּבֶּר־שָׁ֑וְא וִ֝ימִינָ֗ם יְמִ֣ין שָֽׁקֶר׃<verse eID="Ps.144.8" />
  <verse osisID="Ps.144.9" sID="Ps.144.9" n="ט" />אֱֽלֹהִ֗ים שִׁ֣יר חָ֭דָשׁ אָשִׁ֣ירָה לָּ֑ךְ בְּנֵ֥בֶל עָ֝שׂ֗וֹר אֲזַמְּרָה־לָּֽךְ׃<verse eID="Ps.144.9" />
  <verse osisID="Ps.144.10" sID="Ps.144.10" n="י" />הַנּוֹתֵ֥ן תְּשׁוּעָ֗ה לַמְּלָ֫כִ֥ים הַ֭פּוֹצֶה אֶת־דָּוִ֥ד עַבְדּ֗וֹ מֵחֶ֥רֶב רָעָֽה׃<verse eID="Ps.144.10" />
  <verse osisID="Ps.144.11" sID="Ps.144.11" n="יא" />פְּצֵ֥נִי וְהַצִּילֵנִי֮ מִיַּ֢ד בְּֽנֵי־נֵ֫כָ֥ר אֲשֶׁ֣ר פִּ֭יהֶם דִּבֶּר־שָׁ֑וְא וִ֝ימִינָ֗ם יְמִ֣ין שָֽׁקֶר׃<verse eID="Ps.144.11" />
  <verse osisID="Ps.144.12" sID="Ps.144.12" n="יב" />אֲשֶׁ֤ר בָּנֵ֨ינוּ ׀ כִּנְטִעִים֮ מְגֻדָּלִ֢ים בִּֽנְעוּרֵ֫יהֶ֥ם בְּנוֹתֵ֥ינוּ כְזָוִיֹּ֑ת מְ֝חֻטָּב֗וֹת תַּבְנִ֥ית הֵיכָֽל׃<verse eID="Ps.144.12" />
  <verse osisID="Ps.144.13" sID="Ps.144.13" n="יג" />מְזָוֵ֣ינוּ מְלֵאִים֮ מְפִיקִ֥ים מִזַּ֗ן אֶ֫ל<seg type="x-implicit-maqaf">־</seg>זַ֥ן צֹאונֵ֣נוּ מַ֭אֲלִיפוֹת מְרֻבָּב֗וֹת בְּחוּצוֹתֵֽינוּ׃<verse eID="Ps.144.13" />
  <verse osisID="Ps.144.14" sID="Ps.144.14" n="יד" />אַלּוּפֵ֗ינוּ מְֽסֻבָּ֫לִ֥ים אֵֽין־פֶּ֭רֶץ וְאֵ֣ין יוֹצֵ֑את וְאֵ֥ין צְ֝וָחָ֗ה בִּרְחֹבֹתֵֽינוּ׃<verse eID="Ps.144.14" />
  <verse osisID="Ps.144.15" sID="Ps.144.15" n="טו" />אַשְׁרֵ֣י הָ֭עָם שֶׁכָּ֣כָה לּ֑וֹ אַֽשְׁרֵ֥י הָ֝עָ֗ם שֱׁיְהֹוָ֥ה אֱלֹהָֽיו׃<verse eID="Ps.144.15" />
  <chapter eID="Ps.144" />
  <lb />
  <lb />
  <chapter osisID="Ps.145" sID="Ps.145" n="קמה" />
  <verse osisID="Ps.145.1" sID="Ps.145.1" n="א" />תְּהִלָּ֗ה לְדָ֫וִ֥ד אֲרוֹמִמְךָ֣ אֱלוֹהַ֣י הַמֶּ֑לֶךְ וַאֲבָרְכָ֥ה שִׁ֝מְךָ֗ לְעוֹלָ֥ם וָעֶֽד׃<verse eID="Ps.145.1" />
  <verse osisID="Ps.145.2" sID="Ps.145.2" n="ב" />בְּכׇל־י֥וֹם אֲבָֽרְכֶ֑ךָּ וַאֲהַֽלְלָ֥ה שִׁ֝מְךָ֗ לְעוֹלָ֥ם וָעֶֽד׃<verse eID="Ps.145.2" />
  <verse osisID="Ps.145.3" sID="Ps.145.3" n="ג" />גָּ֘ד֤וֹל יְהֹוָ֣ה וּמְהֻלָּ֣ל מְאֹ֑ד וְ֝לִגְדֻלָּת֗וֹ אֵ֣ין חֵֽקֶר׃<verse eID="Ps.145.3" />
  <verse osisID="Ps.145.4" sID="Ps.145.4" n="ד" />דּ֣וֹר לְ֭דוֹר יְשַׁבַּ֣ח מַעֲשֶׂ֑יךָ וּגְב֖וּרֹתֶ֣יךָ יַגִּֽידוּ׃<verse eID="Ps.145.4" />
  <verse osisID="Ps.145.5" sID="Ps.145.5" n="ה" />הֲ֭דַר כְּב֣וֹד הוֹדֶ֑ךָ וְדִבְרֵ֖י נִפְלְאֹתֶ֣יךָ אָשִֽׂיחָה׃<verse eID="Ps.145.5" />
  <verse osisID="Ps.145.6" sID="Ps.145.6" n="ו" />וֶעֱז֣וּז נֽוֹרְאֹתֶ֣יךָ יֹאמֵ֑רוּ <seg type="x-ketiv">וגדלותיך</seg> וּגְדֻלָּתְךָ֥ אֲסַפְּרֶֽנָּה׃<verse eID="Ps.145.6" />
  <verse osisID="Ps.145.7" sID="Ps.145.7" n="ז" />זֵ֣כֶר רַב־טוּבְךָ֣ יַבִּ֑יעוּ וְצִדְקָתְךָ֥ יְרַנֵּֽנוּ׃<verse eID="Ps.145.7" />
  <verse osisID="Ps.145.8" sID="Ps.145.8" n="ח" />חַנּ֣וּן וְרַח֣וּם יְהֹוָ֑ה אֶ֥רֶךְ אַ֝פַּ֗יִם וּגְדׇל־חָֽסֶד׃<verse eID="Ps.145.8" />
  <verse osisID="Ps.145.9" sID="Ps.145.9" n="ט" />טוֹב־יְהֹוָ֥ה לַכֹּ֑ל וְ֝רַחֲמָ֗יו עַל־כׇּל־מַעֲשָֽׂיו׃<verse eID="Ps.145.9" />
  <verse osisID="Ps.145.10" sID="Ps.145.10" n="י" />יוֹד֣וּךָ יְ֭הֹוָה כׇּל־מַעֲשֶׂ֑יךָ וַ֝חֲסִידֶ֗יךָ יְבָרְכֽוּכָה׃<verse eID="Ps.145.10" />
  <verse osisID="Ps.145.11" sID="Ps.145.11" n="יא" />כְּב֣וֹד מַלְכוּתְךָ֣ יֹאמֵ֑רוּ וּגְבוּרָתְךָ֥ יְדַבֵּֽרוּ׃<verse eID="Ps.145.11" />
  <verse osisID="Ps.145.12" sID="Ps.145.12" n="יב" />לְהוֹדִ֤יעַ ׀ לִבְנֵ֣י הָ֭אָדָם גְּבוּרֹתָ֑יו וּ֝כְב֗וֹד הֲדַ֣ר מַלְכוּתֽוֹ׃<verse eID="Ps.145.12" />
  <verse osisID="Ps.145.13" sID="Ps.145.13" n="יג" />מַֽלְכוּתְךָ֗ מַלְכ֥וּת כׇּל־עֹלָמִ֑ים וּ֝מֶֽמְשַׁלְתְּךָ֗ בְּכׇל־דּ֥וֹר וָדֹֽר׃<verse eID="Ps.145.13" />
  <verse osisID="Ps.145.14" sID="Ps.145.14" n="יד" />סוֹמֵ֣ךְ יְ֭הֹוָה לְכׇל־הַנֹּפְלִ֑ים וְ֝זוֹקֵ֗ף לְכׇל־הַכְּפוּפִֽים׃<verse eID="Ps.145.14" />
  <verse osisID="Ps.145.15" sID="Ps.145.15" n="טו" />עֵֽינֵי־כֹ֭ל אֵלֶ֣יךָ יְשַׂבֵּ֑רוּ וְאַתָּ֤ה נֽוֹתֵן־לָהֶ֖ם אֶת־אׇכְלָ֣ם בְּעִתּֽוֹ׃<verse eID="Ps.145.15" />
  <verse osisID="Ps.145.16" sID="Ps.145.16" n="טז" />פּוֹתֵ֥חַ אֶת־יָדֶ֑ךָ וּמַשְׂבִּ֖יעַ לְכׇל־חַ֣י רָצֽוֹן׃<verse eID="Ps.145.16" />
  <verse osisID="Ps.145.17" sID="Ps.145.17" n="יז" />צַדִּ֣יק יְ֭הֹוָה בְּכׇל־דְּרָכָ֑יו וְ֝חָסִ֗יד בְּכׇל־מַעֲשָֽׂיו׃<verse eID="Ps.145.17" />
  <verse osisID="Ps.145.18" sID="Ps.145.18" n="יח" />קָר֣וֹב יְ֭הֹוָה לְכׇל־קֹרְאָ֑יו לְכֹ֤ל אֲשֶׁ֖ר יִקְרָאֻ֣הוּ בֶֽאֱמֶֽת׃<verse eID="Ps.145.18" />
  <verse osisID="Ps.145.19" sID="Ps.145.19" n="יט" />רְצוֹן־יְרֵאָ֥יו יַעֲשֶׂ֑ה וְֽאֶת־שַׁוְעָתָ֥ם יִ֝שְׁמַ֗ע וְיוֹשִׁיעֵֽם׃<verse eID="Ps.145.19" />
  <verse osisID="Ps.145.20" sID="Ps.145.20" n="כ" />שׁוֹמֵ֣ר יְ֭הֹוָה אֶת־כׇּל־אֹהֲבָ֑יו וְאֵ֖ת כׇּל־הָרְשָׁעִ֣ים יַשְׁמִֽיד׃<verse eID="Ps.145.20" />
  <verse osisID="Ps.145.21" sID="Ps.145.21" n="כא" />תְּהִלַּ֥ת יְהֹוָ֗ה יְֽדַבֶּ֫ר<seg type="x-implicit-maqaf">־</seg>פִּ֥י וִיבָרֵ֣ךְ כׇּל־בָּ֭שָׂר שֵׁ֥ם קׇדְשׁ֗וֹ לְעוֹלָ֥ם וָעֶֽד׃<verse eID="Ps.145.21" />
  <chapter eID="Ps.145" />
  <lb />
  <lb />
  <chapter osisID="Ps.146" sID="Ps.146" n="קמו" />
  <verse osisID="Ps.146.1" sID="Ps.146.1" n="א" />הַֽלְלוּ־יָ֡הּ הַֽלְלִ֥י נַ֝פְשִׁ֗י אֶת־יְהֹוָֽה׃<verse eID="Ps.146.1" />
  <verse osisID="Ps.146.2" sID="Ps.146.2" n="ב" />אֲהַלְלָ֣ה יְהֹוָ֣ה בְּחַיָּ֑י אֲזַמְּרָ֖ה לֵאלֹהַ֣י בְּעוֹדִֽי׃<verse eID="Ps.146.2" />
  <verse osisID="Ps.146.3" sID="Ps.146.3" n="ג" />אַל־תִּבְטְח֥וּ בִנְדִיבִ֑ים בְּבֶן־אָדָ֓ם ׀ שֶׁ֤אֵ֖ין ל֥וֹ תְשׁוּעָֽה׃<verse eID="Ps.146.3" />
  <verse osisID="Ps.146.4" sID="Ps.146.4" n="ד" />תֵּצֵ֣א ר֭וּחוֹ יָשֻׁ֣ב לְאַדְמָת֑וֹ בַּיּ֥וֹם הַ֝ה֗וּא אָבְד֥וּ עֶשְׁתֹּֽנֹתָֽיו׃<verse eID="Ps.146.4" />
  <verse osisID="Ps.146.5" sID="Ps.146.5" n="ה" />אַשְׁרֵ֗י שֶׁ֤אֵ֣ל יַעֲקֹ֣ב בְּעֶזְר֑וֹ שִׂ֝בְר֗וֹ עַל־יְהֹוָ֥ה אֱלֹהָֽיו׃<verse eID="Ps.146.5" />
  <verse osisID="Ps.146.6" sID="Ps.146.6" n="ו" />עֹשֶׂ֤ה ׀ שָׁ֘מַ֤יִם וָאָ֗רֶץ אֶת־הַיָּ֥ם וְאֶת־כׇּל־אֲשֶׁר־בָּ֑ם הַשֹּׁמֵ֖ר אֱמֶ֣ת לְעוֹלָֽם׃<verse eID="Ps.146.6" />
  <verse osisID="Ps.146.7" sID="Ps.146.7" n="ז" />עֹשֶׂ֤ה מִשְׁפָּ֨ט ׀ לָעֲשׁוּקִ֗ים נֹתֵ֣ן לֶ֭חֶם לָרְעֵבִ֑ים יְ֝הֹוָ֗ה מַתִּ֥יר אֲסוּרִֽים׃<verse eID="Ps.146.7" />
  <verse osisID="Ps.146.8" sID="Ps.146.8" n="ח" />יְהֹוָ֤ה ׀ פֹּ֘קֵ֤חַ עִוְרִ֗ים יְ֭הֹוָה זֹקֵ֣ף כְּפוּפִ֑ים יְ֝הֹוָ֗ה אֹהֵ֥ב צַדִּיקִֽים׃<verse eID="Ps.146.8" />
  <verse osisID="Ps.146.9" sID="Ps.146.9" n="ט" />יְהֹוָ֤ה ׀ שֹׁ֘מֵ֤ר אֶת־גֵּרִ֗ים יָת֣וֹם וְאַלְמָנָ֣ה יְעוֹדֵ֑ד וְדֶ֖רֶךְ רְשָׁעִ֣ים יְעַוֵּֽת׃<verse eID="Ps.146.9" />
  <verse osisID="Ps.146.10" sID="Ps.146.10" n="י" />יִמְלֹ֤ךְ יְהֹוָ֨ה ׀ לְעוֹלָ֗ם אֱלֹהַ֣יִךְ צִ֭יּוֹן לְדֹ֥ר וָדֹ֗ר הַֽלְלוּ־יָֽהּ׃<verse eID="Ps.146.10" />
  <chapter eID="Ps.146" />
  <lb />
  <lb />
  <chapter osisID="Ps.147" sID="Ps.147" n="קמז" />
  <verse osisID="Ps.147.1" sID="Ps.147.1" n="א" />הַ֥לְלוּ<seg type="x-implicit-maqaf">־</seg>יָ֨הּ ׀ כִּי־ט֭וֹב זַמְּרָ֣ה אֱלֹהֵ֑ינוּ כִּי־נָ֝עִ֗ים נָאוָ֥ה תְהִלָּֽה׃<verse eID="Ps.147.1" />
  <verse osisID="Ps.147.2" sID="Ps.147.2" n="ב" />בּוֹנֵ֣ה יְרוּשָׁלַ֣͏ִם יְהֹוָ֑ה נִדְחֵ֖י יִשְׂרָאֵ֣ל יְכַנֵּֽס׃<verse eID="Ps.147.2" />
  <verse osisID="Ps.147.3" sID="Ps.147.3" n="ג" />הָ֭רֹפֵא לִשְׁב֣וּרֵי לֵ֑ב וּ֝מְחַבֵּ֗שׁ לְעַצְּבוֹתָֽם׃<verse eID="Ps.147.3" />
  <verse osisID="Ps.147.4" sID="Ps.147.4" n="ד" />מוֹנֶ֣ה מִ֭סְפָּר לַכּוֹכָבִ֑ים לְ֝כֻלָּ֗ם שֵׁמ֥וֹת יִקְרָֽא׃<verse eID="Ps.147.4" />
  <verse osisID="Ps.147.5" sID="Ps.147.5" n="ה" />גָּד֣וֹל אֲדוֹנֵ֣ינוּ וְרַב־כֹּ֑חַ לִ֝תְבוּנָת֗וֹ אֵ֣ין מִסְפָּֽר׃<verse eID="Ps.147.5" />
  <verse osisID="Ps.147.6" sID="Ps.147.6" n="ו" />מְעוֹדֵ֣ד עֲנָוִ֣ים יְהֹוָ֑ה מַשְׁפִּ֖יל רְשָׁעִ֣ים עֲדֵי־אָֽרֶץ׃<verse eID="Ps.147.6" />
  <verse osisID="Ps.147.7" sID="Ps.147.7" n="ז" />עֱנ֣וּ לַֽיהֹוָ֣ה בְּתוֹדָ֑ה זַמְּר֖וּ לֵאלֹהֵ֣ינוּ בְכִנּֽוֹר׃<verse eID="Ps.147.7" />
  <verse osisID="Ps.147.8" sID="Ps.147.8" n="ח" />הַֽמְכַסֶּ֬ה שָׁמַ֨יִם ׀ בְּעָבִ֗ים הַמֵּכִ֣ין לָאָ֣רֶץ מָטָ֑ר הַמַּצְמִ֖יחַ הָרִ֣ים חָצִֽיר׃<verse eID="Ps.147.8" />
  <verse osisID="Ps.147.9" sID="Ps.147.9" n="ט" />נוֹתֵ֣ן לִבְהֵמָ֣ה לַחְמָ֑הּ לִבְנֵ֥י עֹ֝רֵ֗ב אֲשֶׁ֣ר יִקְרָֽאוּ׃<verse eID="Ps.147.9" />
  <verse osisID="Ps.147.10" sID="Ps.147.10" n="י" />לֹ֤א בִגְבוּרַ֣ת הַסּ֣וּס יֶחְפָּ֑ץ לֹא־בְשׁוֹקֵ֖י הָאִ֣ישׁ יִרְצֶֽה׃<verse eID="Ps.147.10" />
  <verse osisID="Ps.147.11" sID="Ps.147.11" n="יא" />רוֹצֶ֣ה יְ֭הֹוָה אֶת־יְרֵאָ֑יו אֶת־הַֽמְיַחֲלִ֥ים לְחַסְדּֽוֹ׃<verse eID="Ps.147.11" />
  <verse osisID="Ps.147.12" sID="Ps.147.12" n="יב" />שַׁבְּחִ֣י יְ֭רוּשָׁלַ͏ִם אֶת־יְהֹוָ֑ה הַֽלְלִ֖י אֱלֹהַ֣יִךְ צִיּֽוֹן׃<verse eID="Ps.147.12" />
  <verse osisID="Ps.147.13" sID="Ps.147.13" n="יג" />כִּֽי־חִ֭זַּק בְּרִיחֵ֣י שְׁעָרָ֑יִךְ בֵּרַ֖ךְ בָּנַ֣יִךְ בְּקִרְבֵּֽךְ׃<verse eID="Ps.147.13" />
  <verse osisID="Ps.147.14" sID="Ps.147.14" n="יד" />הַשָּׂם־גְּבוּלֵ֥ךְ שָׁל֑וֹם חֵ֥לֶב חִ֝טִּ֗ים יַשְׂבִּיעֵֽךְ׃<verse eID="Ps.147.14" />
  <verse osisID="Ps.147.15" sID="Ps.147.15" n="טו" />הַשֹּׁלֵ֣חַ אִמְרָת֣וֹ אָ֑רֶץ עַד־מְ֝הֵרָ֗ה יָר֥וּץ דְּבָרֽוֹ׃<verse eID="Ps.147.15" />
  <verse osisID="Ps.147.16" sID="Ps.147.16" n="טז" />הַנֹּתֵ֣ן שֶׁ֣לֶג כַּצָּ֑מֶר כְּ֝פ֗וֹר כָּאֵ֥פֶר יְפַזֵּֽר׃<verse eID="Ps.147.16" />
  <verse osisID="Ps.147.17" sID="Ps.147.17" n="יז" />מַשְׁלִ֣יךְ קַֽרְח֣וֹ כְפִתִּ֑ים לִפְנֵ֥י קָ֝רָת֗וֹ מִ֣י יַעֲמֹֽד׃<verse eID="Ps.147.17" />
  <verse osisID="Ps.147.18" sID="Ps.147.18" n="יח" />יִשְׁלַ֣ח דְּבָר֣וֹ וְיַמְסֵ֑ם יַשֵּׁ֥ב ר֝וּח֗וֹ יִזְּלוּ־מָֽיִם׃<verse eID="Ps.147.18" />
  <verse osisID="Ps.147.19" sID="Ps.147.19" n="יט" />מַגִּ֣יד דְּבָרָ֣ו לְיַעֲקֹ֑ב חֻקָּ֥יו וּ֝מִשְׁפָּטָ֗יו לְיִשְׂרָאֵֽל׃<verse eID="Ps.147.19" />
  <verse osisID="Ps.147.20" sID="Ps.147.20" n="כ" />לֹ֘א עָ֤שָׂה כֵ֨ן ׀ לְכׇל־גּ֗וֹי וּמִשְׁפָּטִ֥ים בַּל־יְדָע֗וּם הַֽלְלוּ־יָֽהּ׃<verse eID="Ps.147.20" />
  <chapter eID="Ps.147" />
  <lb />
  <lb />
  <chapter osisID="Ps.148" sID="Ps.148" n="קמח" />
  <verse osisID="Ps.148.1" sID="Ps.148.1" n="א" />הַ֥לְלוּ<seg type="x-implicit-maqaf">־</seg>יָ֨הּ ׀ הַֽלְל֣וּ אֶת־יְ֭הֹוָה מִן־הַשָּׁמַ֑יִם הַֽ֝לְל֗וּהוּ בַּמְּרוֹמִֽים׃<verse eID="Ps.148.1" />
  <verse osisID="Ps.148.2" sID="Ps.148.2" n="ב" />הַֽלְל֥וּהוּ כׇל־מַלְאָכָ֑יו הַ֝לְל֗וּהוּ כׇּל־צְבָאָֽו׃<verse eID="Ps.148.2" />
  <verse osisID="Ps.148.3" sID="Ps.148.3" n="ג" />הַֽ֭לְלוּהוּ שֶׁ֣מֶשׁ וְיָרֵ֑חַ הַֽ֝לְל֗וּהוּ כׇּל־כּ֥וֹכְבֵי אֽוֹר׃<verse eID="Ps.148.3" />
  <verse osisID="Ps.148.4" sID="Ps.148.4" n="ד" />הַֽ֭לְלוּהוּ שְׁמֵ֣י הַשָּׁמָ֑יִם וְ֝הַמַּ֗יִם אֲשֶׁ֤ר ׀ מֵעַ֬ל הַשָּׁמָֽיִם׃<verse eID="Ps.148.4" />
  <verse osisID="Ps.148.5" sID="Ps.148.5" n="ה" />יְֽ֭הַלְלוּ אֶת־שֵׁ֣ם יְהֹוָ֑ה כִּ֤י ה֖וּא צִוָּ֣ה וְנִבְרָֽאוּ׃<verse eID="Ps.148.5" />
  <verse osisID="Ps.148.6" sID="Ps.148.6" n="ו" />וַיַּעֲמִידֵ֣ם לָעַ֣ד לְעוֹלָ֑ם חׇק־נָ֝תַ֗ן וְלֹ֣א יַעֲבֽוֹר׃<verse eID="Ps.148.6" />
  <verse osisID="Ps.148.7" sID="Ps.148.7" n="ז" />הַֽלְל֣וּ אֶת־יְ֭הֹוָה מִן־הָאָ֑רֶץ תַּ֝נִּינִ֗ים וְכׇל־תְּהֹמֽוֹת׃<verse eID="Ps.148.7" />
  <verse osisID="Ps.148.8" sID="Ps.148.8" n="ח" />אֵ֣שׁ וּ֭בָרָד שֶׁ֣לֶג וְקִיט֑וֹר ר֥וּחַ סְ֝עָרָ֗ה עֹשָׂ֥ה דְבָרֽוֹ׃<verse eID="Ps.148.8" />
  <verse osisID="Ps.148.9" sID="Ps.148.9" n="ט" />הֶהָרִ֥ים וְכׇל־גְּבָע֑וֹת עֵ֥ץ פְּ֝רִ֗י וְכׇל־אֲרָזִֽים׃<verse eID="Ps.148.9" />
  <verse osisID="Ps.148.10" sID="Ps.148.10" n="י" />הַחַיָּ֥ה וְכׇל־בְּהֵמָ֑ה רֶ֝֗מֶשׂ וְצִפּ֥וֹר כָּנָֽף׃<verse eID="Ps.148.10" />
  <verse osisID="Ps.148.11" sID="Ps.148.11" n="יא" />מַלְכֵי־אֶ֭רֶץ וְכׇל־לְאֻמִּ֑ים שָׂ֝רִ֗ים וְכׇל־שֹׁ֥פְטֵי אָֽרֶץ׃<verse eID="Ps.148.11" />
  <verse osisID="Ps.148.12" sID="Ps.148.12" n="יב" />בַּחוּרִ֥ים וְגַם־בְּתוּל֑וֹת זְ֝קֵנִ֗ים עִם־נְעָרִֽים׃<verse eID="Ps.148.12" />
  <verse osisID="Ps.148.13" sID="Ps.148.13" n="יג" />יְהַלְל֤וּ ׀ אֶת־שֵׁ֬ם יְהֹוָ֗ה כִּֽי־נִשְׂגָּ֣ב שְׁמ֣וֹ לְבַדּ֑וֹ ה֝וֹד֗וֹ עַל־אֶ֥רֶץ וְשָׁמָֽיִם׃<verse eID="Ps.148.13" />
  <verse osisID="Ps.148.14" sID="Ps.148.14" n="יד" />וַיָּ֤רֶם קֶ֨רֶן ׀ לְעַמּ֡וֹ תְּהִלָּ֤ה לְֽכׇל־חֲסִידָ֗יו לִבְנֵ֣י יִ֭שְׂרָאֵל עַ֥ם קְרֹב֗וֹ הַֽלְלוּ־יָֽהּ׃<verse eID="Ps.148.14" />
  <chapter eID="Ps.148" />
  <lb />
  <lb />
  <chapter osisID="Ps.149" sID="Ps.149" n="קמט" />
  <verse osisID="Ps.149.1" sID="Ps.149.1" n="א" />הַ֥לְלוּ<seg type="x-implicit-maqaf">־</seg>יָ֨הּ ׀ שִׁ֣ירוּ לַֽ֭יהֹוָה שִׁ֣יר חָדָ֑שׁ תְּ֝הִלָּת֗וֹ בִּקְהַ֥ל חֲסִידִֽים׃<verse eID="Ps.149.1" />
  <verse osisID="Ps.149.2" sID="Ps.149.2" n="ב" />יִשְׂמַ֣ח יִשְׂרָאֵ֣ל בְּעֹשָׂ֑יו בְּנֵֽי־צִ֝יּ֗וֹן יָגִ֥ילוּ בְמַלְכָּֽם׃<verse eID="Ps.149.2" />
  <verse osisID="Ps.149.3" sID="Ps.149.3" n="ג" />יְהַלְל֣וּ שְׁמ֣וֹ בְמָח֑וֹל בְּתֹ֥ף וְ֝כִנּ֗וֹר יְזַמְּרוּ־לֽוֹ׃<verse eID="Ps.149.3" />
  <verse osisID="Ps.149.4" sID="Ps.149.4" n="ד" />כִּֽי־רוֹצֶ֣ה יְהֹוָ֣ה בְּעַמּ֑וֹ יְפָאֵ֥ר עֲ֝נָוִ֗ים בִּישׁוּעָֽה׃<verse eID="Ps.149.4" />
  <verse osisID="Ps.149.5" sID="Ps.149.5" n="ה" />יַעְלְז֣וּ חֲסִידִ֣ים בְּכָב֑וֹד יְ֝רַנְּנ֗וּ עַל־מִשְׁכְּבוֹתָֽם׃<verse eID="Ps.149.5" />
  <verse osisID="Ps.149.6" sID="Ps.149.6" n="ו" />רוֹמְמ֣וֹת אֵ֭ל בִּגְרוֹנָ֑ם וְחֶ֖רֶב פִּיפִיּ֣וֹת בְּיָדָֽם׃<verse eID="Ps.149.6" />
  <verse osisID="Ps.149.7" sID="Ps.149.7" n="ז" />לַעֲשׂ֣וֹת נְ֭קָמָה בַּגּוֹיִ֑ם תּ֝וֹכֵח֗וֹת בַּלְאֻמִּֽים׃<verse eID="Ps.149.7" />
  <verse osisID="Ps.149.8" sID="Ps.149.8" n="ח" />לֶאְסֹ֣ר מַלְכֵיהֶ֣ם בְּזִקִּ֑ים וְ֝נִכְבְּדֵיהֶ֗ם בְּכַבְלֵ֥י בַרְזֶֽל׃<verse eID="Ps.149.8" />
  <verse osisID="Ps.149.9" sID="Ps.149.9" n="ט" />לַעֲשׂ֤וֹת בָּהֶ֨ם ׀ מִשְׁפָּ֬ט כָּת֗וּב הָדָ֣ר ה֭וּא לְכׇל־חֲסִידָ֗יו הַֽלְלוּ־יָֽהּ׃<verse eID="Ps.149.9" />
  <chapter eID="Ps.149" />
  <lb />
  <lb />
  <chapter osisID="Ps.150" sID="Ps.150" n="קנ" />
  <verse osisID="Ps.150.1" sID="Ps.150.1" n="א" />הַ֥לְלוּ<seg type="x-implicit-maqaf">־</seg>יָ֨הּ ׀ הַֽלְלוּ־אֵ֥ל בְּקׇדְשׁ֑וֹ הַֽ֝לְל֗וּהוּ בִּרְקִ֥יעַ עֻזּֽוֹ׃<verse eID="Ps.150.1" />
  <verse osisID="Ps.150.2" sID="Ps.150.2" n="ב" />הַלְל֥וּהוּ בִגְבוּרֹתָ֑יו הַ֝לְל֗וּהוּ כְּרֹ֣ב גֻּדְלֽוֹ׃<verse eID="Ps.150.2" />
  <verse osisID="Ps.150.3" sID="Ps.150.3" n="ג" />הַ֭לְלוּהוּ בְּתֵ֣קַע שׁוֹפָ֑ר הַ֝לְל֗וּהוּ בְּנֵ֣בֶל וְכִנּֽוֹר׃<verse eID="Ps.150.3" />
  <verse osisID="Ps.150.4" sID="Ps.150.4" n="ד" />הַ֭לְלוּהוּ בְּתֹ֣ף וּמָח֑וֹל הַֽ֝לְל֗וּהוּ בְּמִנִּ֥ים וְעֻגָֽב׃<verse eID="Ps.150.4" />
  <verse osisID="Ps.150.5" sID="Ps.150.5" n="ה" />הַלְל֥וּהוּ בְצִלְצְלֵי־שָׁ֑מַע הַֽ֝לְל֗וּהוּ בְּֽצִלְצְלֵ֥י תְרוּעָֽה׃<verse eID="Ps.150.5" />
  <verse osisID="Ps.150.6" sID="Ps.150.6" n="ו" />כֹּ֣ל הַ֭נְּשָׁמָה תְּהַלֵּ֥ל יָ֗הּ הַֽלְלוּ־יָֽהּ׃<verse eID="Ps.150.6" />
  <chapter eID="Ps.150" />
</div>
